<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Szép Mikhál, by Mór Jókai</title>
<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem p {
 margin: 1em auto 1em auto;
}

.poem p.i7 {
/* margin-left: 3em; */
/*  width: 30em; */
 font-size: 0.9em;
 text-indent: 0em;
 text-align: right;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.75em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/


    h1.pgx  { text-align: center;
              clear: both;
              font-weight: bold;
              font-size: 190%;
              margin-top: 0em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    h2.pgx  { text-align: center;
              clear: both;
              font-weight: bold;
              font-size: 135%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              page-break-before: avoid;
              line-height: 1; }
    h3.pgx  { text-align: center;
              clear: both;
              font-weight: bold;
              font-size: 110%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    h4.pgx { text-align: center;
              clear: both;
              font-weight: bold;
              font-size: 100%;
              margin-top: 2em;
              margin-bottom: 1em;
              word-spacing: 0em;
              letter-spacing: 0em;
              line-height: 1; }
    hr.pgx  { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
</style>
</head>
<body>
<h1 class="pgx" title="">The Project Gutenberg eBook, Szép Mikhál, by Mór Jókai</h1>
<p>&nbsp;</p>
<p>&nbsp;</p>
<p>&nbsp;</p>
<div class="transnote">

<h3 title="">Megjegyzések:</h3>
<p>A tartalomjegyzék a <a href="#Page_291">291</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=DvxiAAAAMAAJ">http://books.google.com/books?id=DvxiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<p>&nbsp;</p>
<hr class="pgx" />
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>

<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LVII. KÖTET</span></p>
<p class="center"><span class="caption">SZÉP MIKHÁL</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1896</span></p>
<hr class="chap" />
<h1>SZÉP MIKHÁL</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1896</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>ELSŐ FEJEZET.</h2>
<p class="summary">(Mellnec foltaann leiratic, mill bewlchen ees
tzeeleraaniosann newelee wala naghitizteletev vr vrvnc az ew aarwa
haiadon leaniaat, az zeep Mikhalt.)</p>
<p>Nagytiszteletű és tudós Frölich Dávid uram hirét messze föld
ismeré azon időkben, tudniillik ezerhatszáz ötven táján, a mikor
Magyarországon egész Érsekújvárig és Egerig a török szultán, innen
Nagyváradig és a Szepességig a római császár, Váradtól a székely
földig pedig Rákóczy György erdélyi fejedelem uralkodott; –
folyvást hadakozván, hol ketten egy ellen, hol mind a három egymás
ellen: a mi igen szép világ volt.</p>
<p>A Szepességen azonban a szomorú idők alatt is a tudományok
folyvást virágzottak, s az ottani lycaeumokba nem csak
Magyarországról, de még a lengyel földről, sőt Sileziából is
vándoroltak a tanulni vágyó ifjak: minthogy ott nagyon olcsó volt
az élet.</p>
<p>Az nem volt nagy baj, hogy még a szepesi tizenhat városból is
tizenhárom a lengyel koronának volt zálogba adva; azért azok
Magyarországhoz számíttattak s a lengyel kegyelmes úr volt,
megengedte nekik, hogy maguk válaszszanak maguknak szepesi grófot,
a kinek mindnyájan engedelmeskedjenek; a minthogy akkor, a midőn
ezek történtek, épen egy csizmadia mester volt a «szepesi gróf».
Kézsmárk, Lőcse és Igló azonban nem voltak elzálogosítva.</p>
<p>A kézsmárki lycaeumnak nagytiszteletű és tudós Frölich Dávid
volt a főfő büszkesége, mint a mathematica és <span class=
"pagenum"><a name="Page_2" id="Page_2">-2-</a></span> csillagászat
professora, a kiből minden kitelt, a mit csak embertől kivánni
lehet. A nagy mathematikus ki tudta számítani a nap- és
holdfogyatkozásokat; valamint ha a városi hirhedett toronyórának
valami hibája lett, az óraművet szét tudta szedni és újra
összerakni; az időjárást meg tudta határozni egy egész esztendőre;
rendén elbánt az aureus calculussal, sőt a horoscop és cisio
felállításához is értett; az aspectusokból tudott magyarázni, a
hónapok feladatait könyvnélkül tudta, ismerte az arcanumokat és a
füvek virtusait, az antipathiákat és sympathiákat, sőt amuletumok
készítésében is tudós volt. A mellett nem csak tanár, de felavatott
pap is volt, s mind a két kathedrát be tudta tölteni.</p>
<p>A legnehezebb tudománya azonban még csak most következik.</p>
<p>Volt egy szép egyetlen leánya, a kit anya nélkül nevelt föl. A
mi bizony nagy hivatal egy férfinak!</p>
<p>Felesége azon a napon halt meg, a melyen a leánya született s az
özvegyen maradt tanár azt a feladatot tűzte maga elé, hogy ő ezt a
gyermeket fölneveli minden asszonyi segítség nélkül.</p>
<p>Hogy dajkálta, hogy pótolta nála mesterséges találmányokkal az
anyatejet? már az is csupa csoda volt; de ezt mind felülmulta az a
mély tudománynyal kiszámított rendszer, melyet leányánál kicsiny
gyermek korától fogva alkalmazott, hogy őt anyai felügyelet nélkül
még is jámbor hajadonná tudja felnevelni. Mert sem újra megnősülni
nem akart, sem asszony-cselédre nem bizta leányát, sem nőrokont nem
volt hajlandó a házához fogadni.</p>
<p>Már a keresztelésnél inaugurálta e bölcs rendszert. Leányának
Mikhál keresztnevet adott. Ezt első hallásra minden ember
férfinévnek fogadja el s nem keres mögötte leányt; ezer közül egy
tudja tán, hogy ez mégis nőnév; hogy így hítták Szent Dávidnak egy
feleségét; azt a bizonyost, a ki elnevette magát, mikor a nagy
királyt tánczolni látta az utczán, térdig felemelt kantussal. Tehát
<span class="pagenum"><a name="Page_3" id="Page_3">-3-</a></span>
azért kereszteltette Mikhálnak a leányát, mert a goromba hangzású
névbe nem kap olyan könnyen bele a gonosz.</p>
<p>Azután kicsiny korától kezdve ő maga tanította a leányát minden
jóra. Az soha iskolába nem járt; az abéczétől a katechizmusig
mindent otthon tanult. Később, hogy a leányka elméje erősödött,
megtanítá őt nem csak a latin és görög nyelvekre, de mindazon
tudományokra, a mik az életben szükségesek és használatosak.</p>
<p>Ilyenek:</p>
<p>A tabelláris kimutatások a felől, hogy egy jó gazdasszonynak egy
hónapra 1, 2, 4, 8 stb. személyre hány részecske lisztet, vajat,
húst, borsót, darát, sót kell kiszolgáltatni, hogy a háznép se a
koplalás, se a gyomortúlterhelés miatt ne szenvedjen. (NB: a sót
jól el kell zárni, hogy az egér hozzá ne férjen, mert ha az egér
sót eszik, attól nagyon elszaporodik.)</p>
<p>Továbbá: mivel kell etetni a háziállatokat? – Mennyi lisztet és
mennyi korpát kell kapni a molnártól a beküldött búzából? Hogyan
kell kovászt tenni, bedagasztani, kenyeret sütni? – Miért kell a
lisztes ládának észak felé fordítva lenni? S a kenyérsütés ott az
északi hegyek közt nem volt olyan tréfadolog azon időkben, mert a
rozsliszt nagy ritkaság volt s minden más elképzelhetlenből készült
a kenyér. Csinálták azt tönköly lisztből, pohánkából, csicseri
borsólisztből. Galenus mindenekfelett ajánlja a babliszt kenyeret.
Dioscorides azonban vereshagymát kiván belesüttetni. Inség idején
pedig, mikor gabona nem terem, meg kelle tanulni, hogy lehet
kenyeret készíteni szárított vaczkorból, birsalmából, galagonyából,
héjastól megőrölt cseresznyéből, aszalt bodzából, fagyökerekből és
gombákból, a mi jó a szegény embernek; vagy pedig mézkenyeret,
borkenyeret, olajkenyeret, a mi uraknak és papoknak való; azután
húskenyeret, a mit Plinius dicsérve emleget, és sajtkenyeret, a mi
Zoroasternek volt kedvencz tápláléka. Azután hogyan kell a
gyümölcsöket épen eltartani, <span class="pagenum"><a name="Page_4"
id="Page_4">-4-</a></span> a befőtteket kékre, zöldre, veresre,
sárgára, megfesteni ártalmas hatás nélkül.</p>
<p>Azután: hogyan kell jó sert főzni? a mit a késmárki nők házilag
szoktak gyártani. A házi gazdáknak kinek-kinek a saját felesége,
leánya készíté a serét: nem itták azt a korcsmából.</p>
<p>Azt is meg kellett tanulni a jó gazdasszonynak, hogy minő
gyógyszereket tartson készen a háznál; mesterségesen összeállított
liktáriumokat százféle csodaerejű füvekből, a mi nem volt ám olyan
könnyű mesterség, mint a mostani doktoroké, a kik a hidegleléshez
megrendelnek tizenkét adag chinaport s azzal elvetik a gondját. A
XVII-dik századbeli háziasszony liktáriumához kellett galgant,
dictamnus, angyélika, gencziána, pimpinella, tormentilla,
börvénygyökér, gyömbér, sárga és veres szantálfaforgács,
czitromhéj, arméniai márga, terra sigillata, szerecsendió, fahéj,
szegfűszeg, sáfrány, calmus, égetett szarvasszarv, kámfor, thériák
és nádméz! Hanem az aztán használt is minden baj ellen! A kinek
pedig igazán nagy baja volt, annak semmi sem használt meg
bizonyosabban, mint az a csalhatatlan liktarium, a mit Galenus
specificumának neveztek s a mihez vettek praeparált igaz gyöngyöt,
praeparált veres klárist, praeparált smaragdot; azután cubeba
balzsamot, paradicsomfát, szerecsendióvirágot, aranyfüstöt,
pézsmát, bezoárt, manus Christit, diagrydát, testszinű
rózsaleveleket, fahéjfaolajat és alkermes lekvárt. – Tudomány
kellett ahhoz a hajdani háziasszonynak!</p>
<p>A mai világbeli ismeretes alfabeten kívül még volt harminczkét
betűjegy, a miknek értelmét a jó háziasszonynak ismerni kellett,
hogy a szereket megtudja rendelni, egy tojásdad kör, áthúzva
vonallal jelentette azt, hogy «só»; egy négyszög, alul egy
kereszttel, azt, hogy «borkő»; egy patkó azt, hogy «borszesz»; egy
kör négy szarvval azt, hogy «olaj»; egy dült négyszög azt, hogy
«szappan»; egy háromszög azt, hogy «kútvíz»; két háromszög hegyével
összeállítva azt, hogy «lepárolt víz»; egy korona <span class=
"pagenum"><a name="Page_5" id="Page_5">-5-</a></span> meg egy
csillag volt a «regulus stellatus». Ennek a tudása nélkül egy
asszony nem lehetett tökéletes.</p>
<p>Hát még a sok mindenféle aqua vitae készítés. Ezt most nem is
tudják, hogy micsoda. Pedig ennek a következő virtusai voltak: hogy
először is a vért meleggé és folyóvá teszi, azután a mérget a
szívről eltávolítja; végre a nedves és hideg matériákat
felszárítja, azonkívül az emlékezetet megerősíti. Hát a drága jó
balzsamok, a mikkel a szenvedőnek az orra nyilásait kellett
bekenni, meg a mindenféle olajok, a miknek a királynéja a
«victriol» (nem vitriol!!), melyet «iható aranynak» neveztek
ősanyáink; végre a mindenféle vizek, eczetek, savak, ellenmérgek,
flastromok és füstölők, a mik nélkül rendes asszonynak a háza nem
szűkölködhetett soha, mert ő volt a családnak természetes orvosa és
ápolója.</p>
<p>S a konyhaművészet semmivel sem volt kevésbé bonyolódott, mint a
patikai. Őseink gyomra igen szövevényesen összerakott ételekhez
volt szoktatva. Tudomány volt az egy asszonyra nézve: nehezebb a
metaphysicánál.</p>
<p>Azonkívül ő rá nézett az egész kertészet, a mi ismét nem volt
olyan együgyü tudomány, mint most.</p>
<p>Ősanyáink, mint kertésznők, sok mindenfélét tudtak, a mi már
azóta feledékenységbe ment régen. Hogy a fáról le ne hulljon a
gyümölcs, a gyökerébe lyukat furtak s abba galagonya csapot vertek;
hogy a cseresznye korán érjék, a tövére oltatlan meszet raktak; a
ki azt akarta, hogy piros almái teremjenek, az ójtó galyat jól
beáztatta csukavérbe; s ha Tarestinus tanácsát követte, veres
eperfába ójtott körtét s annak a husa aztán piros lett; ha azt
akarta, hogy a gyümölcse zamatos legyen, a fa oldalába lyukat furt
s aromaticus olajakat töltött bele. Ősanyáink kitalálták, hogyan
kell a körtefát szőlőtermésre kényszeríteni; emberfej alakú
czitromokat termelni; betüket mutató fügéket produkálni, a miknek
mandula magja van belül; tudták a módját, hogyan kell a diót héj
nélkül papirba takarva elültetni s akkor héj nélküli diót fog
teremni; <span class="pagenum"><a name="Page_6" id=
"Page_6">-6-</a></span> a naspolyát rózsafába ójtani, a mikor az
édes és szagos gyümölcscsel ajándékoz meg; ha pedig azt akarták,
hogy a keserű mandula édeset hozzon, Theophrastus utasítása szerint
vas szegeket vertek a gyökerébe; – megtudták becsülni a holdat,
mint a kerti növények tenyészetének vagy előre, vagy
hátramozdítóját; – még a jámbor becsületes burgonya számára is
százféle utasítással szolgáltak, nevezvén azt a, csak nem rég
Amerikából behozott gumót «adenes caradensesnek» meg
«tartufli»-nak, a mit cserépben, melegágyban neveltek, üvegben,
mázos fazékban elraktak olaj közé téve; a minek az angolok
szerelemrehevítő erőt tulajdonítottak, a francziák szárazbetegséget
gyógyítottak vele; a burgundiak ellenben eltiltották, mint a
bélpoklosság előmozdítóját. Ismerték és mívelték seregeit az olyan
kerti növényeknek, a mikről az utókor még csak beszélni sem hall
többé. Minden ételük tele volt válogatott fűszernövényekkel. S a
végtelen nagy számú gyógyfüvekkel és festőnövényekkel egész vásárt
üztek; a sáfrány a szepesi piaczokon mázsaszámra került eladásra s
elhordták Törökországig: a jó szepesi gazdasszonynak kincsbánya
volt a kertje.</p>
<p>Hát még azután a virágos kert dolga! Ebben az időben volt egész
világszerte az a nagy tulipán-szédelgés, a mi a jelenkor alapítási
szédelgésben találja csak párját. A virágkertésznek diákul és
francziául kellett érteni, hogy megértse a becsét a «gagner un
oeilles,» a «hazard» a «paragonner» rendkívüli szerencséjének; a mi
annyit jelent, mint egy új válfaj virág előállítása, vagy
petytyegetett tulipánok és rózsák előteremtése egész franczia
terminologiát kellett a fejében tartania, ha megakart élni. A
hozzáértő kertésznőnek tudnia kellett, hogy micsoda virágfajok
vetendők és ültetendők <img src="images/01.png" alt="" />,
<img src="images/02.png" alt="" />, <img src="images/03.png" alt=
"" /> aztán <img src="images/04.png" alt="" />, <img src=
"images/05.png" alt="" />, <img src="images/06.png" alt="" />,
csillagképletei alatt? miknek árt a <img src="images/07.png" alt=
"" />, <img src="images/08.png" alt="" />, <img src="images/09.png"
alt="" />? s mily ritka növények azok, melyek a <img src=
"images/10.png" alt="" />, <img src="images/11.png" alt="" /> és a
<img src="images/12.png" alt="" />, csillagzatokat kedvelik. A mi
végett a kalendáriumot szüntelen a kezükben kellett tartani.
<span class="pagenum"><a name="Page_7" id=
"Page_7">-7-</a></span></p>
<p>Hja bizony azt mind nem adták ingyen! Ennek a tudománynak saját
irodalma volt, élén a hirhedett Tabernaemontanus műkertészszel és
tudóssal, a ki egy millió forint ára tulipánnak és szegfünek volt
ura s hajókat járatott Európa, Amerika és China között növények
szállítása végett. – Európa legkitünőbb litteratorai nem
szégyenlettek a virágokkal foglalkozni, épen úgy, mint a mostaniak
a politikával s Verulami Baco, a nagy philosoph s Anglia
államkanczellárja, a helyett, hogy a bomlott keleti kérdésen törte
volna a fejét (a mire ugyan akkor sokkal jobb alkalom lett volna,
mint most,) abban harczolt Sturmius és Wormius német tudósok
szövetsége mellett, hogy diadalmasan bebizonyítsa Bauhinus franczia
ellenében, hogy a scythiai Borametz-fa csakugyan létezik, melyet
Scaliger fedezett fel, s melynek az a tulajdonsága, hogy a lehajló
ágain levő virágoknak szájuk van s azokkal a Borametz a körüle
termő füvet lelegeli: sőt ennek van egy testvére, a mely meg épen a
virágaira repülő legyeket eszi meg.</p>
<p>Az ilyen dolgokat aztán üdvösségesebb dolog volt olvasni a
fiatal hajadonoknak, mint az újabb időkbeli mendemondákat és
hivalkodásokat.</p>
<p>S ha pedig szerelemről, vagy ellenszenvről kellett nekik valamit
megtudni: ezen bölcs iratokból bőségesen megtudhatták, hogy a
fügefa és a ruta szeretik egymást, azért szokás rutát ültetni a
fügefa mellé, a mi viszont a békákat, a füge ellenségét elkergeti;
a spárga szereti a nádat; a rozmaring a zsályát, ezért, a ki
rozmaringot akar ültetni, annak elébb zsályával kell megdörzsölni a
kezét, hogy rászája megéledjen; a narancs szereti a cyprust; a
szőlő a cseresnyefát; a liliom szeret a rózsa mellett, de a
foghagyma mellett is, a mi az ő dolga; ellenben vannak növények, a
mik egymást gyűlölik, ki nem állhatják: ha a nemes anthorát a vad
napellus közelébe ültetik, minden ápolás daczára elszárad,
elfonynyad; a cicuta és az angelica elpusztítja egymást; a szőlő
ellensége a káposztának; a mi annyira megy, hogy ha egy ember
bortól megszédült, <span class="pagenum"><a name="Page_8" id=
"Page_8">-8-</a></span> ha káposztát eszik rá, kijózanul tőle, ha
pedig a fazékban fövő káposztára bort locsintanak, a káposzta soha
se fő meg puhára. (Sokkal üdvösségesebb volt ilyen szerelmes
történeteket olvasni az ártatlan hajadonoknak, hogysem mint
olyanokat, melyek férfiak és nők között történnek, a miket ha
igazán megtörténtek is, jobb elhallgatni, mint kipublikálni; mert
vagy megborzad tőlük a szemérmes olvasó, vagy pedig ellenben kedve
támad neki azokhoz hasonlót cselekedni.)</p>
<p>A szép Mikhál pedig mind ezen tudományokat nem csak erős észbeli
tehetséggel, de valódi kedvvel is tanulta; ebben talált
gyönyörűséget, hivatást és hasznot. Könyvei, gazdasága, virágai
mulattatták s jövedelmet hoztak, a mi nem megvetendő: ha
meggondoljuk, hogy azon időkben egy lúdnak az ára volt egy dénár,
egy tinóé három magyar forint, egy paragone-tulipán hagymáért pedig
senki sem sajnált tíz koronás tallért. És a mi a legnagyobb haszon
volt: a virágok és könyvek elvonták a leányt a világi
hivalkodástól. S ebben feküdt a nagytiszteletű úr rendszerének
alapja.</p>
<p>Mikor el kellett távoznia hazulról leczkékre: elővette a
grammatikát, a lexicont, meg a foliánsokat; feladott belőlük
Mikhálnak könyvnélkül megtanulásra annyit, a mennyi elég volt arra,
hogy azt az időt teljesen lefoglalja, a mit a professornak a
lycaeumban kellett tölteni s azzal bezárta a ház ajtaját s zsebébe
tette a kulcsot. Mikor aztán hazajött, akkor kikérdezte a feladott
leczkét pontosan. S ez csalhatatlan ellenőr. Cseléd, gouvernante
megcsalhatja a kérdezősködőt, de a folians nem csalja meg. Az
rávall a leányra, hogy ott volt-e a szeme a könyvben az egész idő
alatt, vagy másutt kalandozott?</p>
<p>Ennélfogva a szép Mikhál rengeteg sok tudományt
összegyűjtött.</p>
<p>A házból csak ünnepnapokon szokott kijárni és csupán a
templomba, rendesen atyja oldalánál. Olyankor kávébarna ruhát
viselt, állig érő gallérral, a ruha ujjai egész a <span class=
"pagenum"><a name="Page_9" id="Page_9">-9-</a></span> körmehegyéig
értek, ővén nem volt semmi boglár, mint a hogy más leányok fel
szokták azt cziczomázni. A pártája is egészen fekete volt, s arra
hosszú fátyol volt terítve, mely elől egész arczát körülfogta,
hátul pedig termetét annyira betakarta, hogy a hosszan leeresztett
két hajfonatból még annyi se lássék ki, valjon szőke-e az, vagy
gesztenyeszínű? A szemeinek sem volt szabad elárulni, valjon
kékek-e vagy feketék? Hanem éneklés alatt szépen a zsoltárba nézve,
a lesütött szempillák alá kelle rejtőzni azoknak, prédikáczió alatt
pedig a lelkészre szegezve maradni, a mikor férfi a szeme közé nem
nézhetett; úgy levén bölcsen elintézve, hogy a férfiak is külön
padosztályban üljenek, a nők is külön; még pedig a férfiak a nők
háta mögött. A diákok pedig olyan magasan ültek a chorusban, hogy
annak a szélétől épen sehova se láthattak, mint csupán a zsoltárt
jelező táblára.</p>
<p>Lakodalomba, torba, mulatságba soha sem hordta a nagytiszteletű
úr a szép Mikhált. A canonok tiltják a pap leányának a tánczot. De
más leányokkal sem engedte barátkozni, mint a kik csak
haszontalanságokat fecsegnek.</p>
<p>A háza is ahhoz való volt, hogy minden csábítási alkalmat
elzárjon jó eleve. Mikhál szobájának ablakai mind az udvarra
nyiltak, azt pedig két oldalról elzárta a szomszédok tűzfala; a
negyedik oldalon nyitva volt az udvar a kert felé, de azt meg magas
kőfal zárta el a világtól és az is szegekkel volt kiprémezve, s a
fal és szegsor még nem volt elég: túl rajta a nagy piacztól, hol a
diákok lapdázni szoktak, egy nagy pocséta árka választá el, melyről
a kézsmárkiak azt állították, hogy ők abban pisztrángot
termesztenek, de inkább hihető, hogy házaik természetes védelmére
hagyták azt ott a város közepén s csak felhőszakadások alkalmával
töltötte meg azt a patak pisztránggal, a mit a halastavakból
lesodort. Ilyenformán a szép Mikhál szive egy oly megerősített
várnak volt tekinthető, melyet se fortélylyal, se erőhatalommal
bevenni ellenségnek nem lehet. <span class="pagenum"><a name=
"Page_10" id="Page_10">-10-</a></span></p>
<p>Ellenségnek tekintetett pedig minden férfinemen levő halandó, a
ki nem épen a nagytiszteletű úrnak különösen kiválasztott kedvencze
volt.</p>
<h2>MÁSODIK FEJEZET.</h2>
<p class="summary">(Elewadatic mikippen ronghaalaa vala megh az
saarkan naghitizteletev vr vrvncnac minden bewlch practicait?)</p>
<p>Volt igen is egy kiválasztott kedvencze nagytiszteletű Frölich
Dávid professor úrnak, s a ki e kitüntetésre egészen érdemesnek is
nevezhető.</p>
<p>Az ifjút Kaczenreiter Henriknek nevezték. A mi elég furcsa név.
De azért miatta nem sok csufondároskodást kellett kiállani az azt
viselő ifjúnak, mert hatalmas erős termete respectusban tartá a
condiscipulusokat s a birkózás nemes vetélkedése soha sem volt
iskoláinkban tiltva, sőt azt már Aristoteles is ajánlotta; s ebben
nem is mérkőzhetett Kaczenreiterrel senki, csak épen egy Kassáról
feljött kálvinista magyar fiu, Kalondai Bálint; az még be tudta
törni a derekát s egyedül birt megküzdeni vele, a mit nagyon szép
volt elnézni, mikor együtt birkóztak a gyepen, összekapaszkodva s
egymás vállára téve az állaikat. Kaczenreiternek erősen szőke
hosszú haja volt és serdülő vereses szakálla, Kalondainak pedig
szénfekete haja, két oldalt csimbókokba bogozva, és hegyesen
kipödrött huszáros bajusza.</p>
<p>Hanem sajnos, hogy csak a testi birkózásnál birta a magyar
legény letörni a szepesi fiút: a szellemi mérkőzésnél egészen
elmaradt mögötte. Itt Kaczenreiter vetélytárs nélkül élt; első
eminens volt mindig és mindenféle tudományból, míg Kalondai Bálint
csak úgy a sereghajtók között kullogott.</p>
<p>Ex moribus is nagy volt a két diák között a különbség. Kalondai
Bálint nem utálta a bort és muzsikát; olyan <span class=
"pagenum"><a name="Page_11" id="Page_11">-11-</a></span>
emberekkel, mint a siléziai Simplicissimus, tartott barátságot,
mely nevezett quidam földönfutó csavargó mestersége mellett
«tárogató»-fuvással bolondította a világot; míg Kaczenreiter
példánya volt a jóerkölcsű ifjaknak. Tíz éve, hogy idekerült
Kézsmárkra, mint szegény tanuló fiu, azóta folyvást tisztességesen
élt abból, a mit gyerekészszel tud valaki maga élelmére keresni.
Maga a papi pályára készült, tehát theologiát tanult; de a mellett
nagytiszteletű Frölich Dávid úr házánál mint «physicus inas»
szolgált a physicum museumában; ezért szerette őt is nagyon a
professor úr s már messziről őt szánta a szép Mikhál számára
élettársul.</p>
<p>Kalondai Bálintnak az igaz, hogy nem is volt szüksége erre a
nagy tudákosságra. Neki gazdag özvegyasszony anyja volt Kassán, a
kitől majd, ha felserdül, át fogja venni az ősi üzletet. Csupán
azért küldték fel Kézsmárkra a lycæumba, hogy mégis ragadjon rá
annyi, hogy ha majd egyszer meg találják választani Kassán
főbirónak, legalább annyit tudjon diákul, a mennyit boldogult édes
atyja tudott, a ki szintén viselte azt a díszes hivatalt s a ki a
deliquensre ki tudta mondani a «capite plectetur»-t, vagy a «hárum
páltzárum» kegyelmes itéletét s aztán tudott correspondálni a
császári generálisokkal, mind kalamárisból, mind ágyúból. Ágyúból
jobban, mint kalamárisból. Bálintnak tehát elég volt az, a mit ő
magának tanult.</p>
<p>De a Henriknek bizony nappallá kellett tennie az éjszakát, hogy
dicséretesen megállhassa azt az exament, mely megelőzte pappá
felszenteltetését, a mi nagy celebritással végbe is ment, s Henrik
ott is első és kitünő maradt. Meg is kapta mindjárt a nagy-létai
ekklezsiát, a mi épen üresedésbe jött, természetesen azon üdvösen
bevett föltétellel, hogy a néhai lelkész özvegynek engedett kegy-év
alatt a fizetésre és a parochia teljes használatára nem tart
számot.</p>
<p>Ez ünnepélyes napon nagytiszteletű Frölich Dávid <span class=
"pagenum"><a name="Page_12" id="Page_12">-12-</a></span> úr az új
lelkészt meghivta magához ebédre, melyre ugyanekkor a
superintendens és az esperesek is hivatalosak voltak.</p>
<p>Ebéd végeztével a szép Mikhálnak is szabad volt az asztalnál
megjelenni; egyrészt azért, hogy a mai felséges lakomáért, melyet ő
készített, a superintendens úr dicsérete által a konyhatűztől
pirosló arcza még pirosabbá tétessék, másrészt pedig, hogy ő is
poharat koczczintson az ifjú lelkészszel, megnedvesítvén ajkait
annyi borfélével, a mennyit egy szemérmes hajadon úrvacsorája
alkalmával szokott szürcsölni.</p>
<p>Mikor aztán a vendégek eltávozának, s a szép Mikhál a
szolgálókkal elszedeté az asztalt, nagy gonddal elrakván a
szekrénybe a sávolyos abroszokat és kendőket, az ősi czintányérokat
és mázos cseréptálakat pedig felrakván rendben a tálasra, a
professor úr a végzett munka után odabenn marasztá leánykáját.</p>
<p>Jó kedve volt a tudós úrnak: a szívderítő válogatott italoktól
is, a vidám társalgástól is; meg még valami mástól is.</p>
<p>Pipára gyújtott és füstölt. Pedig még a reverendát sem vetette
le, s azon nem szabad megérzeni a dohányfüstnek.</p>
<p>– Mikhál leányom, mondá ravasz komolyságot tettetve, még mai nap
nem is végeztük a pensumunkat. Pedig «nulla dies sine linea!» Mit
tesz az?</p>
<p>– Nap ne muljon vonal nélkül, felelt rá Mikhál.</p>
<p>– Vedd elő tehát exercitiumos könyvedet.</p>
<p>A leány engedelmeskedett szótlanul. A konyhában el volt végezve
minden feladat: következett a tudomány. Leült és kezébe vette a
tollat, a mit akkor kalamusnak neveztek.</p>
<p>– Hosszú ebéd után üdvös az elmélkedés, mondá a füstfellegen
keresztül a tudós úr. Nem jó volna, ha mindennap így volna: «qui
amat vitam longam, amet mensam brevem». Irjad le könyvedbe és
fordítsd le. <span class="pagenum"><a name="Page_13" id=
"Page_13">-13-</a></span></p>
<p>Mikhál irt és fordított extemplo.</p>
<p>– «Ki szereti a hosszú éltet, szeresse a rövid asztalt.»</p>
<p>– Hát az olasz mit mond: «La cucina piccola fa la casa grande;
La tavola é un ladrone segreto». Irjad le és mondjad, mi az?</p>
<p>A leány tollba mondta magának:</p>
<p>– «Kicsiny konyha teszi a házat nagygyá. Az étasztal a titkos
tolvaj.»</p>
<p>– Petrus Nonus mondá ezt Fagiola Hugotiusnak, midőn az egy ebéd
miatt elvesztett két várost. Hát még az a sok ivás! irjad le:
«plures interierunt vinolentia, quam violentia». Hogy mondanád ezt
magyarul?</p>
<p>– «Többet megölt a borivás, mint a bajvivás.»</p>
<p>– Megjárja. – Azonban rendkívüli napokon rendkívüli excessusok
is előkerülnek, s a mai nap az volt. Egy lelkész lőn felszentelve –
s egy leányzó lőn megkérve.</p>
<p>A szép Mikhál arczáról egyszerre eltünt a pirosság.</p>
<p>A tudós úr nagy füstöt támasztott maga körül s a füstfellegből
bölcs mondatokat olvasott elő.</p>
<p>– Mit mond Dubravius? «Si qua voles apte nubere: nube pari.»
«Nősülnöd, ha kivánsz, vedd a magadhoz illőt.» – Ambrosius pedig
azt kérdezve, hogy mit keressünk a házastársnál? ekként felel:
«Amorem, Morem, Rem.» – «Szeretetet, erkölcsöt, dolgot.»</p>
<p>Szép mondás! de a lány csak nem jegyezte azt fel a gyakorlatok
aranykönyvébe.</p>
<p>– Ime a kérőnél megvan mind a három. Van szerelme, van jó
erkölcse és van dolga. Nincs nagy dicsősége, csak lelkipásztor;
miként én is csak az vagyok. De mint Macrobius mondja: «honores
sunt, sicut flores». «A méltóság hullóvirág», s Drexelius
Trismegistos szerint: «Sæpius ima petit, melius qui scandere
novit». – «Gyakran a mélybe lehull, ki magasra kapaszkodik és
nyúl.» Jegyezd föl azt könyvedbe, Mikhál leányom; mert <span class=
"pagenum"><a name="Page_14" id="Page_14">-14-</a></span>
aranymondás! Kérődnek szegénységétől se rettenj vissza. Cyprianus
szerint: «paupertas dura; sed secura, et sine cura». – «A
szegénység terhes; de csendes és gondmentes!» Vajha feljegyeznéd
ezeket magadnak, Mikhál leányom.</p>
<p>A szép Mikhál pedig nem jegyezte fel az aranymondatokat, sem
eredetiben, sem fordításban, hanem letette kezéből a tollat és azt
mondá:</p>
<p>– Nem szeretem őt!</p>
<p>A nagytiszteletű úr visszahökkent. Ez paradoxon! Senkit sem
szeretni: az lehet; de különösen egy embert nem szeretni: ez
absurdum.</p>
<p>– Tudod is te, hogy mi az a szeretet? «Amantes sunt amentes», =
szerelmesség: esztelenség. Mit nem szeretsz rajta? Hogy vereses
haja van? «Homo rufus raro bonus; sed si bonus, valde bonus», –
«veres ember ritkán jó; de hogy ha jó, nagyon jó!» – Vagy azt
keserülöd, hogy idegen nemzetbeli? Lásd a bölcs Krisztina királynő
azt mondá, hogy csak kétféle nemzetiség van a földön, mely
különböző: «a kegyes emberek és az istentelenek». Ha most nem
szereted, majd szeretni fogod; az olasz azt mondja: «amore non e
senza amaro» – «a szeretet: keservvel telt». Minden jámbor leányt
úgy kell a szülőinek erőszakkal eltuszkolni a háztól, szeretne
otthon maradni inkább; később aztán megköszöni, hogy férjhez
adták.</p>
<p>A szép Mikhál azonban a sok bölcs tanulmány által, de méginkább,
hogy magánál hatalmasabb asszonyt nem ismert a háznál soha, annyira
erős szivűnek nőtt fel, hogy ebben az egy dologban ellene mert
mondani az atyjának és valamennyi versben beszélő görög és latin
filozofusnak, s azt merte mondani a nagytiszteletű úrnak:</p>
<p>– De én nem mehetek ahhoz, a ki megkért tőled, mert nem
szeretem. S nem szeretem azért, mert mást szeretek. <span class=
"pagenum"><a name="Page_15" id="Page_15">-15-</a></span></p>
<p>E szóra kihullott a hosszúszárú «phayca» a tudós szájából.</p>
<p>Ez «argumentum ad hominem». Emberre szóló indok.</p>
<p>– Te mást szeretsz? Hol vetted? hol láttad? hol beszéltél
vele?</p>
<p>A leány lesütötte szemeit és nem felelt.</p>
<p>A tudós most már felállt és szigorú hangon parancsolá.</p>
<p>– Irjad emlékkönyvedbe ezt: «virginitas, dum aspicitur,
inficitur!» – «A szűzesség a ránézés által bemocskoltatik!» Kinek
engedtél te a szemedbe nézni?</p>
<p>– Senkinek, felelé Mikhál.</p>
<p>– Senkinek! Hát hol beszéltél te valakivel?</p>
<p>– Sehol.</p>
<p>– De ha te se szemmel, se szájjal nem szóltál senkihez, akkor
hogy szerethettél meg valakit? Megvallj mindent. Tudod, hogy a
legkisebb hazugság nagyobb bűn, mint a legnagyobb vétek, ha azt
bevallják. Hogy szerettél meg egy férfit?</p>
<p>– Irás által!</p>
<p>– Neked irt valaki?</p>
<p>– És én feleltem neki rá.</p>
<p>– De hát hogy lehetett az? Házam éjjel-nappal zárva. Az utczára
ki sem nézhetsz. – Nálam nélkül sehova nem jársz. A kertet mocsár
őrzi: gyanus ember be nem jöhetett ide, ha csak a levegőből nem
szállt le.</p>
<p>– Onnan szállt le: a levegőből.</p>
<p>– Kicsoda?</p>
<p>– A sárkány.</p>
<p>A tudós azt hitte először, hogy arról a sárkányról van szó, a
kit Szent-György lovag nem elég tökéletesen ölt meg; hanem azután
rájött az igazira.</p>
<p>– Papirsárkány?</p>
<p>– Igen is az. A vásártéren sárkányt eresztettek fel. Én sokáig
bámultam azt. Egyszer aztán lecsapódott épen a mi kertünkbe s
fennakadt egy almafán. Én odamentem, <span class="pagenum"><a name=
"Page_16" id="Page_16">-16-</a></span> hogy levegyem s a mint a
kezembe vettem, akkor látom, hogy tele van az irva versekkel, a mik
hozzám beszélnek: és azok olyan szépek voltak, hogy én azt ki nem
tudom mondani.</p>
<p>– Profánus «virágdalok!» mikre azt mondja Macrobius: «Ignibus
iste liber, quod ipse sis ignibus liber». «Tüzbe az ily könyvet,
nehogy hulljon tüzben a könyed!» – De hát mért hiszed, hogy azok az
orczátlan dalok te hozzád voltak irva?</p>
<p>– Nem voltak orczátlan dalok. Ha azok lettek volna, eldobtam
volna őket. Szép, hűséges költemények voltak. Föléjük volt irva
mindenüvé a nevem; s Mikhálnak nem hinak rajtam kívül több leányt.
Én megpróbáltam rájuk felelni.</p>
<p>– Felelni? Hogyan?</p>
<p>– Hát a mit irtam, azt az irott felével befelé fordítva
ráragasztottam a sárkányra s azután a rajta maradt spárgánál fogva
a sárkányt megint felbocsátottam s eleresztettem a levegőbe.</p>
<p>– De hátha nem az kapta meg, a kié volt?</p>
<p>– De bizonyosan az kapta meg, mert másnap a viszonválaszt is
megküldé.</p>
<p>– Megint a sárkány által?</p>
<p>– Nem. Másnap a «balom» által irt hozzám levelet.</p>
<p>Ez a balom egy nagy léggel tölt lapda volt, melynek belsejét
felfujt marhahólyag képezé, külseje pedig borjubőr volt: azt a
fiatalok athletai mulatságaikban ököllel megsujtva szokták a légbe
felröpíteni.</p>
<p>– Értem! Értem! A nebulo beledugta a levelet a balom borítékába,
egy ütéssel átröpíté a kertedbe: te kivetted belőle a levelet,
helyére tetted a viszonválaszt s visszaröpítetted azt.</p>
<p>Hogy ilyen esetről se Theoprastus, se Trismegistos nem
gondoskodtak előre!</p>
<p>Ime egy szerelmes levelezés posta nélkül!</p>
<p>– S mennyire mentetek ezzel a levelezéssel? <span class=
"pagenum"><a name="Page_17" id="Page_17">-17-</a></span></p>
<p>– Megigértük egymásnak, hogy örökké hűségesek leszünk mind a
sirig.</p>
<p>– Itt van ni! Hát mit ér minden zár és lakat? és minden emberi
bölcseség és mathematika. Tehát te eligérted a kezedet atyád tudta
nélkül? Nem tudod-e, hogy protestánsoknál a szülői beleegyezés
megkivántatik a házassághoz, a nélkül minden eljegyzés érvénytelen
és semmi copulatió végre nem hajtatik?</p>
<p>– Hát az, a ki te tőled kérte a kezemet, hozott engedélyt az
atyjától arra, hogy engem elvehet?</p>
<p>– Neki nincs atyja: ő árva gyermek.</p>
<p>– Te mondád, hogy a legkisebb hazugság nagyobb bűn, mint a
bevallott vétek maga. Ő hazudott. Neki atyja van. Gazdag ember.
Magas állású úr.</p>
<p>– Ki mondta ezt neked?</p>
<p>– Hát a sárkány, és a balom. Ő eldicsekedett ezzel egy
barátjának s nekem elmondták azt az égi posták.</p>
<p>Most aztán meg volt fogva a nagytiszteletű úr, mint a hogy
megfogják a boszorkánylábbal az árva ördögfiucskát. Ez ellen a
replika ellen nem lehetett mit mondani.</p>
<p>– No ez iránt kérdőre fogom őt vonni holnap s addig a vallatást
félbeszakítom. Akkor következni fog a punctum de utri: «kinek hiják
azt a másik alattomos csábítót?» És most Mikhál leányom huszonnégy
órai szobafogságba.</p>
<p>Ezen végződött a nagy örvendetes ünnepélyességű nap, melyen
Kaczenreiter Henriket pappá fölszentelték.</p>
<h2>HARMADIK FEJEZET.</h2>
<p class="summary">Holott megmaghiaraaztatic, mikeeppen eleebwalo
az, ki az baaraaniokat ewrzi, mint az ki lewaagia.</p>
<p>Másnap reggel maga elé hivatá a nagytiszteletű úr Henriket s
erős examinálás aláfogta. A benevolum tovább tartott egy
óránál.</p>
<p>Henrik mikor eltávozott, olyan veres volt, mint a megfőtt
<span class="pagenum"><a name="Page_18" id=
"Page_18">-18-</a></span> rák s háttal kifelé jött ki az ajtón, a
miből a konyhaajtóban leskelődő cselédek tudtak egyetmást
következtetni.</p>
<p>Azután pedig a nagytiszteletű úr háromszor csengetett: a mi azt
jelenté, hogy Mikhál leányasszonynak kell megjelenni a
bibliothekájában.</p>
<p>A nagytiszteletű úr teljes ornatusába volt öltözve: mind az
atyai, mind a papi tekintély egyesítve volt rajta. Körülötte
felnyitott könyvek, mint egy hadvezér arzenálja; mások kutyabőrbe
kötöttek, mint egy hadirendbe állított falanx a thekákban, s a
szekrények fölött kitömött madarak és azoknak csontvázai.
Mindmegannyi tanu és vádtevő. S a ki legjobban figyelni látszik, az
a szögletben álló emberi csontváz. Az electrica masina is készen
állt fiókvillámait segítségül hozni. Az egyedüli lény, a ki
életjelt ád, a körülvevő tárgyak között, a nagy álló óra, melynek
tetején egy kutya áll, ki is a perczinga ketyegései szerint
csóválja a farkát s öltögeti a nyelvét.</p>
<p>Mikhálnak az egész bekövetkezett vallatás alatt folyvást ezen a
mechanikus kutyán veszett a tekintete s még azután is, valahányszor
visszatért emlékébe ez a válságos óra, mindig azt a kis kutyát
látta maga előtt, farkat csóválva, nyelvet öltögetve.</p>
<p>– Mikhál leányom, kezdé a tudós. Beszéltem a hit és szeretet
kandidatusával s megtudtam tőle mindeneket. Azon kérdésemre, hogy
van-e neki atyja? azt felelé, hogy «igen is: van». Miféle rangú? –
«Hatalmas ember, Kis-Szebenben lakik, hol hivatal szerint legfelső
birája mindeneknek». Miért hagyta el atyját, s miért mondá magát
árva gyermeknek? – «Azért, mert atyja katholikus, ő pedig
protestáns lelkész akart lenni». Ez pedig dicséretes szándék. –
Azon ifju, a ki kész az árvaság keserű kenyerét enni, azért, hogy
lelke meggyőződését kövesse, nagy karaktert árul el. – És e
válaszban meg van adva a védelem azon vád ellen is, hogyan mert a
fiu házassági ajánlatot tenni atyai engedély nélkül. A katholikus
atya <span class="pagenum"><a name="Page_19" id=
"Page_19">-19-</a></span> engedelmét a törvény nem követeli, csak a
protestánsét. E szerint Kaczenreiter Henrik azon vád alól, hogy
tudva csalni akart, absolváltatik; mert elhallgatni valamit még nem
annyi, mint hazudni; a hithűség felold minden szülői hatalom alól s
a mi canon a fiura nézve, az nem canon az atyára nézve.</p>
<p>A vastag foliánsok és a kitömött madarak mindnyájan helyeselték
ezt az okoskodást, maga a csontváz is elhallgatta, hogy az ő fejét
valamikor ilyen «csekélységért» választották el a nyakától; csak az
automat kutya intett «nem»-et a farkával s öltögette a nyelvét az
ilyen sophismákra.</p>
<p>Mikhál pedig nem szólt rá semmit.</p>
<p>– Ime tehát a te negatióid megczáfoltattak; most halljuk az
affirmatióidat. Mi a neve annak az ifjunak, a ki teneked szívbeli
ajánlatokat tenni merészkedett?</p>
<p>– Kalondai Bálint.</p>
<p>A tudós nagyot ütött tenyerével a feltárt Macrobiusra e név
hallatára.</p>
<p>– Quis hominum? Miféle ember?</p>
<p>– Derék férfi! Mondá a leány és szemei ragyogtak hozzá.</p>
<p>– Mit tudod te? Csak kívülről láttad? Quanta species, sed
cerebrum non habet!? Nagyszerű pofa: de nincs agyveleje! «Non bene
casta caro, quæ bene pasta caro.» – Mennél kövérebb a hús, annál
bűnösebb a hús. De én látám ez ember belsejét is. Flocci, nihili!
Pehely, semmi-ember! Classis primæ ex ultimis! Az utolsók felé
igyekező. Hát még ex moribus! Milyen az erkölcse? Borivó! «Ubi
vinum intrat, ibi ratio exit!» A hol a bor bemegy, ott az ész
kimegy. Tánczoló és éjjeljáró! – Muzsikusok és virginálók pajtása.
– De még mind ez elnézhető volna. Ámde tudod-e, hogy mi volt ezen
ifju szülőinek mestersége? Megvalotta-e azt neked bűnös
correspondentiájában? A mely mesterséget pedig ő is követni fog;
mert annyi tudományt nem szerzett, hogy honoratior rangba
emelkedhessék. <span class="pagenum"><a name="Page_20" id=
"Page_20">-20-</a></span> Tudod-e, hogy kinek a felesége lennél, ha
esztelen kivánságod beteljesülne?</p>
<p>A leány elsápadt erre a szóra: erről nem beszéltek a szerelmes
levelek.</p>
<p>A tudós előkeresé a catalogust s ráolvasott a vádlott nevére:
«parentes»: «Sarah, vidua macellarii» – «mészáros özvegye.» Atyja
mészáros volt és ő is mészáros fog lenni. Emberek, a kik vérben
dolgoznak! – Mit mondasz erre? Lehet-e egy lelkész leányából egy
mészáros felesége? És ha választania kell egy férfiu között, a ki
az Úr juhait őrzi, és a között, a ki a juhokat levágja: az
utóbbinak nyujthatja-e kezét? Ez volt-e a te neveltetésed, hogy
sorsodat örök vérontás munkájába temesd el? Mindennap vérre
ébredni, vérrel feküdni le? Mindennap érezni a vért annak a kezén,
a ki megölel! Hozzá kötve lenni egy emberhez, a kinek hivatala az,
hogy Isten teremtéseit, miknek az Úr életet adott, erőszakos kézzel
megölje! Van-e bátorságod ily sorsot választani magadnak?</p>
<p>Az önmozgó kutya ugyancsak csóválta a farkát és öltögette a
nyelvét!</p>
<p>Mikhál körül tánczolni kezdett minden: a tudósok arczképei, a
kitömött madarak, maga a vaczogó állú csontember is. Nem tudta
magát védni ennyi ellen!</p>
<p>A tudós észrevette szavainak lesujtó hatását leányának
holthalvány arczán s aztán szeliden szólt hozzá.</p>
<p>– Most eredj szobádba, vagy még inkább kis kertedbe és
elmélkedjél a fölött, a mit tőlem hallottál. Ird fel magadnak: «az
atyák jobban ohajtják gyermekeik boldogságát, mint ők maguk.»
Azonban sorsod felett mégis te magad határozz. Én erőszakot nem
teszek sziveden. Ha csakugyan annyi eltitkolt erő lakik abban, a
mennyit én nem sejtettem: add próbáját. Ha van bátorságod azoknak
az életéhez kötni a magadét, a kik vérben dolgoznak, kezdd el
itthon. Van két szép galambod kaliczkában. Én vettem azokat neked
születésed napjára. Öld meg őket saját kezeddel és add fel az
asztalra ebédül, elkészítve tetszésed <span class=
"pagenum"><a name="Page_21" id="Page_21">-21-</a></span> szerinti
mártásban. Ebből meg tudom a válaszodat. Eredj és elmélkedjél
rajta.</p>
<p>A szép Mikhál lement a kertbe, s annak hosszú, rózsákkal szegett
útján végig-végig sétált. Az út közepén volt a galambház, abban
volt a két pávafarkú galamb, a mit neki meg kellene ölni. És ő soha
sem tudott egy konyhára való báromfit megölni. Felőle az emberek
mind vegetarianusok lehettek volna. S most a kedvencz galambjait
ölje-e meg?</p>
<p>Senkije sem volt, a kihez tanácsért forduljon, a kinek panaszát
elmondja. Nem segítenek itt a bölcsek, nem a borjubőrbe kötött
polyhistorok: az ő mindennapi társalkodói, sem a virágok:
mindennapi játszótársai. Más leánybarátnéja nem volt, mint a bokrok
és virágok. (Igaz, hogy azok is mind fœminini generis.) Azok
elmondták neki, a mennyit tudtak; hogy a szűz liliom szereti a
hagymát, pedig az ő virágának szaga illat, emezé pedig bűz; míg a
nemes anthora elhervad, ha az aconitum napellus mellé ültetik,
pedig ez pompás virág, kelyhe egy sisak, melyben páros galamb ül:
mégis elhervasztja a szomszédját.</p>
<p>De hiszen talán nem is volt az még szerelem, a mi csak érzelgő
levelek kicseréléséből támadt; csak messziről látta az ifjut, csak
álmában beszélt vele: könnyen lemondhatott róla. – Nem volt neki
anyja! – Atyjától pedig csak bölcseséget tanult. – A mathesis
kérlelhetlen tudomány. Annál a szerelem csak zérus, nem szám. A
mértani ábrák között minden van, csak rózsa nincs. – Kedvesétől sem
kaphatott semmi hirt már: el volt tiltva a nagy téren a
balomjátszás, sárkányeresztés: talán be is csukták szegényt. Könnyű
volt arra ürügyet találni. Vagy az is lemondott már róla? Talán
haza is ment már a szülő városába?</p>
<p>Megölje-e hát érte kedvencz galambjait?…</p>
<p>Délre felhozta az asztalra Mikhál a két galambot, de nem sülve
és mártásban, hanem elevenen a kalitkában. <span class=
"pagenum"><a name="Page_22" id="Page_22">-22-</a></span> A miért
aztán a tudós férfiu megcsókolgatá az engedelmes leányka
orczáit.</p>
<p>Három hétre azután pedig saját maga esketé össze a szép Mikhált
Kaczenreiter Henrikkel, fejükre halmozva atyai és papi áldását
egyesítetten.</p>
<p>Kalondai Bálint mind ez idő alatt semmi izgágát nem
csinálhatott; fejére olvastatván a Consistorium előtt eddig
elkövetett számtalan bűnei: erdőn való tánczolása, nagy kutyának
tartása s annak mesterséges uszítgatása, templomból való
elmaradása; hegedüsökkel és tárogató siposokkal való mulatozása,
éji őrökkel viszálkodása, pedellus leitatása s ittas fővel
asszonyruhába öltöztetése, utczán való pipázása, mely bűneinek
összeségeért előbb ugyan három heti carcerre deteneáltatott; azután
pedig consilium abeundi mellett a kézsmárki lycæum florilegiumjából
solenniter eliminaltatott és ekképen megakadályoztatott mindennemű
galiba csinálásban, mely amaz üdvös házassági frigy létrejöttét
valamiképen alterálhatta volna, a mi is ekként minden akadály
nélkül megköttetett s a szép Mikhál elvégre is azé lett, a ki az
Úrnak juhait őrzi, nem pedig azé, a ki a juhokat levágja.</p>
<h2>NEGYEDIK FEJEZET.</h2>
<p class="summary">(Holott leiratnac mindenfeele wezedelmec ees
latroc, kictől chodaalatos modoon lezen az igazacnac
megzabadvlaasoc.)</p>
<p>Henrik abban a szándékban állapodott meg, hogy esküvője után
fiatal feleségét elviszi Kis-Szebenbe, mielőtt a létai parochiában
letelepednék. Tíz év óta nem látta az atyját: az méltán busul is,
haragszik is eltünt fia miatt. De majd a szép menyecske kibékíti az
öreget a fiával. Érdemes a kiengesztelési kisérlet, mert az öreg
igen gazdag, és Henrik az egyetlen fia. Szép asszonykéz
czirógatásától sok összeránczolt homlok simára derült már.</p>
<p>Ezt a szándékot tudós Frölich professor úr maga is <span class=
"pagenum"><a name="Page_23" id="Page_23">-23-</a></span> egészen
helyeselte, mert bár a philosophok könyvei teli vannak is
aranymondatokkal, a mik a világi kincsek hiábavalóságát
bizonyítják; csak mégis jobb az igazi arany az aranymondatnál, mai
világban, mikor mindent pénzért adnak.</p>
<p>S biz az öreg úr az efféléből nem sokat adhatott a leányával; az
alchymiával akkor se tudtak aranyat csinálni. Elég volt tőle, hogy
öltözettel, fehérneművel el tudta látni a menyasszonyt. Abban is
többre becsülte az egyszerűséget a pompánál: selyem kantus, bársony
rokolya helyett ezen bölcs mondást ajándékozva leánya exercitiumos
könyvébe: Mulier superbe amicta, in facie picta, in sermone ficta,
– non uni vitio est addicta, a mi lefordítva igy hangzott: «Büszke
ruházat, festett ábrázat, hazug magyarázat nem egy bűnt csinál, de
százat.» A többiről gondoskodjék a férj, a ki megint szintén
szegény koplaló tudós: egy esztendeig még csak titulus sine vitulo
a hivatala, káplánfizetéssel kell megélnie a nyert ekklézsiában:
annak bizony jól fog esni, ha a gazdag apja eleinte megsegíti egy
nehány monétával.</p>
<p>Az utazás azonban nem ment olyan igen könnyen amaz időkben. A
hegyi utak csak lovon, vagy öszvérrel voltak járhatók, azokat a
hajtsárral együtt ki kellett bérelni. Azután össze kellett
szedelőzni egész nagy csapat társaságnak a biztosság kedveért, mert
azt a vidéket épen akkor három nagyszámú rablóbanda sarczoltatá, a
miknek vezérei voltak: Jankó, Bajusz és Hafrán. Jankó nevezetes
volt a testi ügyességéről, Bajusz a ravasz furfangosságáról, Hafrán
(tótul «a holló») pedig a kegyetlenségéről. S ezek ötven, hatvan
főnyi csoportokat vezettek; néha mindannyit egyesíték, s egész
csatákat víttak az ellenük kiküldött katonasággal és vármegyei
pandurokkal. Ezért olyan nagy útra, mint Kézsmárktól Eperjesig nem
volt tanácsos egy magányos családnak, vagy kisebb csapatnak
elindulni, hanem össze kellett beszélni jó eleve, a míg tizenkét
rőfös és füszeres kalmár a városból fölkerekedik <span class=
"pagenum"><a name="Page_24" id="Page_24">-24-</a></span> az
eperjesi vásárra, a kikhez csatlakozik a másik tizenkét mészáros,
hat alföldi marhakereskedő, ugyanannyi gulyásbojtárjával; hat, hét
vándorló legény; gyolcsáruló tót és olajkáros; vakáczióra hazatérő
harmincz diák, ellátva jó somfa-fustélyokkal, hozzá számítva
azoknak a hajtsárait, a kik lovon, vagy öszvéren teszik meg az
utat, vagy terhet szállítanak, ráment a karaván száz emberszámra is
és ilyen nagy tömeget még sem mernek a zsiványok olyan könnyen
megtámadni. Még azután a jó szerencse odahozott egy átutazó lengyel
nemes urat is, a ki atyafilátogatni jött Magyarországra, negyven
lovas és puskás jobbágygyal kisértetve magát: ezzel szövetségben
mégis egész megnyugvással ajánlhatta lelkét Isten kegyelmébe, a ki
arra vállalkozott, hogy két egész napijáró utat megtegyen
Kézsmárktól.</p>
<p>A jó tudós Frölich Dávid professor, ha kincset nem adhatott is a
leányával, de a miben gazdag volt, abból bőven kiadta neki
anyai-apai jussát, t. i. tudományból. Egy iszákot megtöltött
számára csodaszerű orvosságokkal; volt azok között fegyverbalzsam
is, a mi arra való, hogy ha a férjét útközben megsebesítenék, akkor
a megsebesítő eszközhöz hasonlóra faragott fát kell a sebbe
bocsátani, azután kihúzván, azt a faeszközt e balzsammal bekenni, a
mitől a seb biztosan begyógyul; ha pedig lövés-seb volna, s a golyó
bennmaradt leszen, akkor imez ólom golyót kell venni, melylyel egy
vadkan egykor meglövetett, azt laposra verni, a seb szájára kötni s
ez kihúzza azt a másik golyót. Az iszák másik általvetőjébe pedig
belepakolta a minden bajokban tanácsadó Georgica curiosa könyvét, a
mivel az egészen tele lett. Sőt a mi legdrágább kincse volt: a
pestis-amulet, még azt is odaajándékozta Mikhálnak. Azt pedig még
annak az édes anyja készítette; világoskék selyem piczi vánkoska
volt az, megtöltve a pestisölő virágok leveleivel, rányomtatva
aranybetükkel e varázsmondat: «Mox, longe, tarde, cede, recede,
redi», a mi csakugyan nagyon jó, mert azt teszi, hogy a hol pestis
<span class="pagenum"><a name="Page_25" id=
"Page_25">-25-</a></span> van, hamar elmenj s soká térj vissza. Ez
a védszer éjjel-nappal oda volt selyem szalaggal kötve a tudós
férfiu nyakába. Most megvált tőle s köny tódult szemébe, mikor azt
leánya fehér nyakára felköté s gyöngéden rebegé: «soha le ne oldozd
azt innen!»</p>
<p>Még azután arra is volt gondja a nagy tudományú férfiunak, hogy
az égi hét planéta aspectusai nyomán kikeresse az a napot, mely a
<img src="images/13.png" alt="" /> találkozása szerint «nagyon
szerencsés nap az utazásra, hadakozásra, új ruha felvevésre és ifjú
asszonyoknak s hajadonoknak kedvükben való járásra, úgy szintén
vásárlásra és atyafi látogatásra».</p>
<p>Ezen nap előestéjén érzékeny búcsút is vett leányától és
vejétől, minthogy a karaván holnap még napfelkelt előtt, a
kaszáscsillag feljöttekor útra fog kelni, a tudós úr pedig már
akkor testét átadta a nyugalomnak s tudva van, hogy ha valakit
álmából akarata ellen fölkeltenek, az aztán egy esztendeig
mindennap fel fog abban az órában ébredni és többet el nem alhatik:
azért ezt nem kell cselekedni.</p>
<p>A szép Mikhál sirt sokat, mikor búcsút kellett venni. Megsiratta
jó, szerető atyját, megsiratta a virágait, megsiratta a régi
cselédeket, a kis udvarra nyiló szobáját, a rézedényektől ragyogó
konyháját; a tudós könyveket, no azokat nem igen siratta; a
hálátlan! majd megemlegeti még! mindennapi társalkodói voltak! Sőt
szerét tette, hogy az egész iszákot a bölcseség tárházával, a
Georgica curiosával együtt otthon felejtse. A helyett elvitte
lopva, a táskájába dugva az egyik pávafarkú galambját a
kaliczkából.</p>
<p>Hanem azt a nyakába kötött amuletet nagyon megbecsülte, nem
azért, hogy a pestis ellen megóv, hanem azért, mert egyetlen emléke
soha nem látott édes anyjának.</p>
<p>És férjének sincs már anyja. Ő soha sem fogja már megtudni, hogy
milyen az az «anya»?</p>
<p>Talán még akkor is sirt, mikor egy szorgalmasan összekötözött
<span class="pagenum"><a name="Page_26" id=
"Page_26">-26-</a></span> papircsomagot átadott a tűznek? A
légposta hordta levelkék voltak azok. Addig tartogatta őket, a míg
csak elő nem álltak a csengős öszvérek a házajtó elé. Tovább nem
lehetett őket megtartani. Azt hitte, hogy azzal megsemmisítette
őket, mikor megégette. – Pedig hiába égette meg; könyvnélkül tudta
mind.</p>
<p>Hanem aztán a siralomra következett az örvendezés.</p>
<p>Mikhál először volt életében uton. Először látott most szabad
erdőt, mezőt. A gyönyörű vidék annyi új szépségével kölcsön adta
nevető képét annak az élettársnak is, a kihez hozzá lett kötve
sorsa, hogy most sokkal kedvesebbnek találja őt, mint ez előtt;
kivált mikor ily délczegen lóháton ült, egészen más alak volt, mint
mikor hóna alatt a könyvvel, nagy alázatosan csoszogott a
professora után. Most tudott dalolni a mellette gyalogoló
diákcsoport közepett, s vidám hahotája kihangzott a karavánból.</p>
<p>Kézsmárk kerített falai, s az ismerős hegyormok messze
elmaradtak már, s Mikhál elgondolkozott rajta, hogy most már ő
saját maga asszonya lesz; van egy «ura», a ki egyuttal «szolgája».
A háztáj, melyet ezentúl otthonának fog nevezni, másforma lesz,
mint az eddigi. Ott nem fogja senki őrizni, regulázni, csupán saját
hitvesi erénye. Mustrája lesz az asszonyoknak, a kire minden szem
ügyelni fog s mondani fogják az emberek: olyanok legyetek, mint a
tiszteletes asszony; tanuljatok tőle szerénységet, jó
magaviseletet, jámborságot; aztán meg gazdasszonyi tudományt,
takarékosságot; tanuljátok meg tőle, hogyan kell négy nyelven
okosan beszélni? – s aztán meg azon az egyetlen egy nyelven még
okosabban hallgatni? – ti többiek.</p>
<p>Iparkodott megtalálni a jövendő rejtélyes homályában azt, a mi
kivánatos, a mi örvendetes, hogy lelkét beletörje az
engedelmességbe.</p>
<p>Maga volt az asszonyszemély az egész utazó társaságban.
<span class="pagenum"><a name="Page_27" id=
"Page_27">-27-</a></span></p>
<p>Öszvére mellé volt rendelve egy hajtsár, a ki azt zablájánál
fogva vezesse, a hol patakon, kövek közt visz keresztül az út; s
nógassa, ha meredek hegyoldalba kapaszkodik fel. Valami szotyák tót
legény volt bocskorban, halinában, konya karimájú kalapja a szemére
húzva. Nem is ejtett ki más szót, mint «gyi», meg «hő»! az is az
öszvérnek szólt.</p>
<p>A tájék egyre változott: tüneményes hegycsoportok, viszhangzó
fenyőerdők, mormogó vízesések keltek, szálltak egymás után. Friss
gyepen, árnyékos fák tövében, csörgő patak vize mellett
letelepedett a népes uti társaság; kiki elővette az étkes
tarisznyát, a tömlőt és átalagot. A gazdagabbak megvendégelték a
szegény diákokat is, kik viszont víg dalok éneklésével fizették meg
a jó ellátást. Különösen volt a társaságnak egy vidám mulattatója,
a kit mindenki «Simplex» néven hítt. Ő maga is ezen a néven mutatja
be magát egykorú naplójában, melyből igaz történetünk adatainak egy
részét merítettük. Vándor diák, ezreddobos, és tárogatósipos volt.
A mellett tréfacsináló és jó czimbora. Henriknek nagyhamar meg
tudta nyerni a kedvét. A menyecske körül is forgolódott s
ki-kivette az alamuszi hajtsár kezéből az ostort, s szidta azt
lengyelül, a mit az elviselt csendesen.</p>
<p>Simplex bohóságai egészen felderíték az utazó csoportot,
Mikhálra is elragadt a kedv. Az üde lég, a vidám természet
megkönnyíté szivét a gondoktól.</p>
<p>Egyszer, a mint egy magas hegytetőre felértek, ismét más
panoráma váltotta fel az eddigit. A napsütötte hegyoldal helyett
egy mély völgy következett, melyből a rengeteg fenyőfák, mint egy
csodálatos zöld mező folytak egymásba, a távolban a havasok ormai
emelkedtek egymás hegyén-hátán, megszakgatva hosszú
jégrepedésektől. Az út meredeken kigyózott alá a sötét völgybe, a
hol már éjszakának kellett lenni s versenyt futott vele a hegyi
patak, mely jobb felől a gránitszikla pereméről, mint egy kristály
orgona, száz csapban omlott alá. <span class="pagenum"><a name=
"Page_28" id="Page_28">-28-</a></span></p>
<p>De Mikhál figyelmét nem ez a kép ragadta meg, hanem egy idegen,
elijesztő látvány az út bal oldalán.</p>
<p>Ott egy kiemelkedő sziklahasadékba volt feltűzve egy magas
czölöp, a czölöp tetején volt egy kerék, s ezen a keréken feküdt
valami, a mi hasonlított egy emberalakhoz; kezei, lábai lelógtak
róla s egy hátraszegett koponya félig alácsüggött; nagy fekete
madarak repkedték lomhán körül, felriasztva, de messze nem távozva
a közeledő emberzajtól.</p>
<p>Mikhál lelkéből hiányzott a fogalom, mely ezt a névtelen tárgyat
meg tudta volna nevezni.</p>
<p>– Mi ez? kérdé összeborzadva s önkénytelenül visszarántva
öszvére kantárát.</p>
<p>Henrik pedig nem volt ott, hogy a kérdésére megfeleljen; az
előre lovagolt a diákokkal, a kiknek nagy szükségük volt most a
dalolásra, hogy e sötét völgybe való leszálláshoz bátorságot
adjanak a karavánnak. – «Az» ott ennek a völgynek a «czégére».</p>
<p>Csak a hajtsár volt az ifju asszony mellett.</p>
<p>– Ne nézzen oda, tiszteletes asszony! mondá a hajtsár a nőnek
dunnyogó hangon.</p>
<p>Mikhál visszafordítá a fejét a megszólaló felé, hanem aztán úgy
találta, hogy sokkal jobb lett volna neki bámuló tekintetét azon a
névtelen borzasztó tárgyon ott felejteni, mint megcserélni a
szívijedelmet, szemébe nézni annak, a ki megszólítá.</p>
<p>Csak most ismert rá. Az a szótlan, rongyos szotyák hajtsár
Kalondai Bálint volt.</p>
<p>– A Krisztus öt sebeire, Bálint! szólt visszafojtott ijedelemmel
Mikhál.</p>
<p>– Még is rám ismertél egyszer.</p>
<p>– Mit akarsz itt?</p>
<p>– Melletted menni.</p>
<p>– Miért jösz mellettem?</p>
<p>– Azért, hogy szolgáljalak, ha valami kell; védelmezzelek,
<span class="pagenum"><a name="Page_29" id=
"Page_29">-29-</a></span> ha baj fenyeget s utoljára azért, hogy
megtudjam, hová visznek?</p>
<p>– Bálint! szólt a nő, kihúzva az ifju kezéből öszvére kantárját.
Ez bűn, a mit cselekszel. Szégyen neked is, nekem is. Én rád nézve
meghaltam: ha szerettél, temess el. Tisztességes halottad vagyok:
megsirathatsz. Ne tégy olyan halottaddá, a ki Isten előtt bevádol.
Én asszony lettem; hűséget esküdtem másnak. Lelkemet ne veszítsem
el miattad. Az Isten irgalmára kérlek, ne jőjj utánam. Térj vissza
innen és felejts el. E rettenetes völgyben, a hol nem tudom, hogy
mi vár rám, de érzem, hogy az tele van borzalommal, csak úgy
imádkozhatom Isten oltalmáért, hogy szabadítson ki minden
veszélyből, ha te nem vagy mellettem. Vétekkel, esküszegéssel nem
mehetek le e félelmes mélységbe. Ha szeretsz rajtam valamit,
szeresd a lelkemet; ha féltesz, féltsd a becsületemet. Állj meg itt
és ne jőjj tovább.</p>
<p>Az ifjú felnyitá ajkait, hogy valamit rebegjen; de nem jött ki
azokon szó, csak egy ellebbenő pára; forró lélekzet párája a hideg
hegyi légben; vagy talán a léleknek egy darabja. Aztán szemére
huzta kalapját, lecsüggeszté fejét s ott maradt az utfélen állva,
míg a nő tovább ügetett öszvérével.</p>
<p>«Viszkots Jánó.» Kiálta az elbámuló alak fülébe egy tréfálózó
hang, s vállára ütött valaki.</p>
<p>A vidám tárogatós volt az: a Simplex.</p>
<p>– De messze elmaradtál az asszonyodtól!</p>
<p>– Még messzebb is elmaradok, Simplex bajtárs. Rám ismert.
Elkergetett. Most már téged kérlek: ha igaz barátom vagy, tégy
velem egy nagy jót. Nekem nem szabad tovább kisérnem őket. Tedd
helyettem meg azt te. Eredj velük. Ha baj találja érni Mikhált,
segíts rajta: szabadítsd meg. Te okos vagy, jártas vagy ebben a
vidékben. Maradj a közelében, a míg lehet. Aztán ha jól lesz dolga,
ha roszul lesz dolga, hozd hirül azt nekem; megtalálsz Kassán az
anyám házánál. <span class="pagenum"><a name="Page_30" id=
"Page_30">-30-</a></span></p>
<p>Az ilyen megbizást a mai világban ugyan vágnák a megbizó
fejéhez; lát kiki most a maga dolga után, s nem kisérget bolond
fővel egy olyan asszonyt, a kit egy másik szeret, s egy harmadik
feleségül vett: hajdankorban ámde más emberek voltak; dolguk sem
volt annyi s fennállt a társadalomban egy most már divatból,
használatból kiment jog, a mit úgy hittak, hogy a «barátság joga.»
Nincs az codificálva; de a közéletben még is divott s foliansokat
írtak róla. (Többek közt Tiraquell). A «barátság jogán» nagy
dolgokat lehetett követelni s a kik ezt a jogot fölvették, olyan
szövetséggel voltak egymáshoz lánczolva, mely erősebb minden
rokonságnál. S majd később példákból megtudjuk, hogy milyen nagy
szükség volt abban az időben a «baráti jog» íratlan
törvényczikkelyeire, miket nem hozott országgyülés, nem
szentesített király, nem őrzött biró, még is erőben álltak!</p>
<p>A Simplexnek csufolt tárogatós kezet adott barátjának, hogy
mindent úgy fog elvégezni, a hogy rá lett bízva. Azzal sietett az
eltávozó nőt utolérni.</p>
<p>Kalondai Bálint pedig ott maradt a tetőn és nézett utánuk, a míg
el nem takarta őket előle az erdők sötétsége s hallgatta a patkók
dübörgését, majd csak a viszhangját, míg az is elenyészett.</p>
<p>Akkor visszafordult, nagy örömére a hollóknak, varjaknak, a kik
nem mertek addig visszatérni vesztőhelyi lakomájukhoz, a míg ez a
fekete alak ott állt.</p>
<p>Mikhál pedig igyekezett utolérni Henriket, a hites férjét, a ki
nagyon előre talált lovagolni az éneklő diákokkal.</p>
<p>Az út egyre zordonabb lett, a mint a völgy mélyébe alá
kanyarodott; a két fenyőerdős hegyhát mind meredekebb vagányba
szorítá, a patak keresztül kasul ömlött rajta s kimosta a görgeteg
köveket, a mik között még az öszvér is csak nagy válogatva
lépegetett. Eleinte csak kövek között, a míg az út egy széles
hegyszakadékhoz ért, melyen keskeny fahid vezetett keresztül; itt
az útrontó hegyipatak <span class="pagenum"><a name="Page_31" id=
"Page_31">-31-</a></span> nagy zuhajjal omlott alá a szédítő
mélységbe s a hidon túl aztán az út még jobban összeszorult, két
meredek sziklafalal közé, miknek sima palatábláin folyvást
szivárgott alá a nyirok, pinczebűzt terjesztve az egész sötét
sziklafolyosóban, a mire a magasból düledező fenyőszálak
hajladoztak alá. Itt a mély útban már nem kövek közt lépegetett az
öszvér, hanem csontok között. Emberek és lovak csontjai voltak
azok; szerte szét hevertek egymással összekeverve.</p>
<p>– Temető ez? kérdezé összeborzadva a szép Mikhál a maga
Henrikétől.</p>
<p>Henrik nem tudott neki rá felelni: azt mondta, hogy soha sem
járt ezen az uton; másfelé jött hajdan Kézsmárkra: a hegygerinczen
át; hanem az csak gyalogoknak való.</p>
<p>Ott volt azonban a Simplex kéznél s az megmagyarázta a sok útban
levő csont történetét, a hogy ő azt erre jártában a kalauzok
szájából hallotta.</p>
<p>Sok év előtt az erdélyi fejedelem seregei és a török segédhadak
ide e mély útba beszorítottak egy császári lovas ezredet. A hidat a
völgy mélyén letörték előttük s itt nyomorultul leölték
valamennyit. A holtakat nem volt hová eltemetni. Most is itt
vannak. A pákosz diákok egy-egy koponyát felvettek a földről s
végig gurigáztak vele az uton. Valószinűleg nem ők voltak az elsők,
a kik e sima emberfejekkel tekéztek a maguk mulatságára.</p>
<p>– Pedig ha itt kap benneteket Havran, a ti fejetekkel is így
fognak tekézni! kiálta utánuk Simplex, a mivel azonban sem az ő
kedvüket el nem rontotta, se a Mikhálét meg nem javította.</p>
<p>Alkonyatra eljutottak a kopanicsához, a hol tanácsos volt
éjszakára megmaradni.</p>
<p>Fatuskókból épült házcsoport volt az, körül palánkolva hegyes
sánczkarókkal, a mik közt lőrések voltak hagyva. Nehéz gerendákból
összetákolt kapú vezetett a palánk belsejébe, melyen belül a
lónyerítés hirdeté, hogy ott már utazók vannak. <span class=
"pagenum"><a name="Page_32" id="Page_32">-32-</a></span></p>
<p>A zörgetésre felnyílt a kapú s a legelébb érkezett diákokat és a
velük jött fiatal hitvespárt bebocsáták. Hátrább maradtak a
kereskedők és hajtsárok megterhelt öszvéreikkel és marháikkal, s
legutól a lengyel úr fegyveres kiséretével.</p>
<p>Pajta nagyságú épületek voltak ott valamennyit befogadni. Széna
az állatoknak s ugyanaz fekhelyül az utazóknak elég. A gazda kinn a
szabad tűzhelyen főzte valamennyi számára a bográcsos húst. Az
egyik házat már egy korábban jött utazó csapat megszállva tartá.
Tíz lengyel kalmár, kik posztót és fűszert szállítottak az eperjesi
vásárra, és kiséretül felfogadott tizenkét katona. Rendes
hadseregbeli muskétások; kerekes puskákkal, oldal pallossal,
fejükön sisakkal és mellükön vérttel.</p>
<p>A kopanicsárnak felesége is volt (szép fiatal menyecske); az
mingyárt pártul fogta a tiszteletesnét, bevitte a maga odújába,
hogy ne hallgassa azt a csintalan beszédet, a mit ez a sok
mosdatlan szájú férfi fog az egész éjjel összekalatyolni.</p>
<p>– Mert senki sem fogja itt az éjjel lehunyni a szemeit,
magyarázá a jó asszony; itt leskelődik a hegyek közt Jankó, Havran
és Bajusz. Mind a három!</p>
<p>Mikhál azt kérdezte, hogy micsoda három név ez?</p>
<p>A gazdasszony megmondá neki, hogy az három rablóvezér neve.
Egyik rettenetesebb, mint a másik. A Havran kegyetlen, a Bajusz
nagy furfangos; hanem a Jankó az igazi hős! az a bátor, senkitől
meg nem rettenő vitéz.</p>
<p>Hogy ragyogtak a szemei az asszonynak, mikor a Jankoról
beszélt.</p>
<p>Mikhál azt kérdezte tőle, hogy hát ők nem félnek-e a rablóktól
itt a magányban?</p>
<p>– Oh a Jankó nem bánt minket! monda a menyecske és mosolygott
hozzá.</p>
<p>És Mikhál olyan gyermek volt még, hogy sem a szemvillogásból,
sem a mosolygásból nem értett meg semmit.</p>
<p>A gazdasszony azután elmesélte neki, hogy milyen <span class=
"pagenum"><a name="Page_33" id="Page_33">-33-</a></span> hatalmasok
azok a zsiványok. Egyre akasztják, nyakazzák, kerékbe törik őket,
még sem fogynak el soha. Három vármegye, meg a császári katonák nem
bírják őket kiírtani a hegyek közül.</p>
<p>Éjfélig elbeszélgetett a menyecske Mikhálnak a rablók
kalandjairól, s borzasztó végéről, a mit a «Vihodár» keze
osztogat.</p>
<p>– Ki az a Vihodár?</p>
<p>– Hát ki volna más, mint a szebeni hóhér! Híres nevezetes ember
az hetedhét országon! «Vihodár»; az a neve; ismeri azt minden
gyerek. Ismerik azt a zsiványok, a «czifra leányok», meg a
boszorkányok.</p>
<p>Mikhál pedig mind ezen három emberi lényről nem tudott semmit;
még mesét se hallott róluk soha. Viszont aztán ő is elbeszélte a
gazdasszonynak, hogy honnan jön, hová megy? hogy még csak egy napos
házasok s ez az első éjszaka, a mit férjével egy födél alatt
tölt.</p>
<p>Éjfél után bejött Mikhálhoz az ő hitvestársa, elmondani neki,
hogy baj van.</p>
<p>A hegyi útat, melyen át kell menni, megszállva tartja a rabló
csapat. Nagy számmal vannak. Az utazók száma is elég nagy ugyan, de
nem tudnak egymás között megállapodni, hogy mit cselekedjenek? A
lengyel nemes úr, a ki sok puskást hozott magával, azt mondja, hogy
ő bizony nem azért jött ide atyafilátogatni, hogy meglövöldöztesse
magát. Ő a vékonyabb végét fordítja a botnak. Követet küld Jankóhoz
s váltságdíjat ajánl neki, ha bántatlanul átereszti a hegyszoroson.
Kész megfizetni a váltságdíjat a többiekért is, a kik hozzá
csatlakozni akarnak. A kalmárok és hajtsárok azonban nem akarnak
vele tartani; mert jól tudják, hogy a milyen könnyen rá állnak a
rablók az alkura, ha mulatságból utazó nemes urakkal, vagy szegény
diákokkal van dolguk, olyan nehezen engedik a körmük közül
kisiklani a gazdag szállítmánynyal megrakodott kalmárokat,
hajtsárokat, azok mind prédául esnek, ha nem védik magukat. Ezeket
leginkább felbiztatták a <span class="pagenum"><a name="Page_34"
id="Page_34">-34-</a></span> Lengyelországból jött kalmárok, a kik
tizenkét császári katonát is hoztak magukkal, s nagyon bizakodnak,
hogy keresztül tudnak törni a rablókon.</p>
<p>– Az ám, csak arra várnak, hogy esős idő álljon be.</p>
<p>– Mit használ nekik az esős idő? Kérdé Mikhál.</p>
<p>– Megmondhatom, szólt a kopanicsárné suttogó hangon. Hát mikor
eső van, akkor a zsiványok nem tudnak lőni: a kanóczuk kialszik, a
lőporuk megnedvesül. Ennek a tizenkét kátonának pedig már olyan új
módi puskája van, a minek a kereke nem kanóczczal süti el a lőport,
hanem egy darab tűzkő van belecsíptetve; az rácsap egy aczélra, az
szikrát ád s attól gyúllad meg a puskapor. Azt mondják, hogy
Francziaországban készítik az ilyen ármányos eszközt. A katonák
nagyon fenik a fogukat, hogy azt az újmódi puskát kipróbálják a
zsiványokon, csak egy kis esős idő jőjjön, hogy amazok meg ne
lőhessenek.</p>
<p>– Már most az a kérdés, monda Henrik, hogy melyik féllel
menjünk: a lengyel nemessel-e, a ki a rablók kegyelmére bízza magát
s sarczot fizet nekik? vagy a kereskedőkkel, a kik puskáikra
akarják bízni a védelmüket?</p>
<p>– Egyikkel se menjenek, szólt bele a háziasszony. Mást mondok
én. Sajnálom ezt a szép fiatal gyönge teremtést. Csak tegnapi házas
még. Talán még meg sem csókolta az urát. A kalmárokkal ne menjenek;
mert ott nagy veszedelem lesz. Én ismerem a Jankót; ha azt
megtámadják, olyan mint a medve; oda se néz a puskának. Annyiba se
veszi a zsivány az életet, mint egy bocskortalpat. Maguknak nem jó
volna abba a verekedésbe belekeveredni. Pap nem ért ahoz. De meg a
lengyel úrral se menjenek, hogy magukat a rablókra bízzák. Én
ismerem a Jankót; ha az egy szép asszonyt meglát, olyan, mint az
ördög! Zsák aranyat hamarább elereszt megvámolatlanul, mint egy
szép menyecskét. Nem tanácslom, hogy keze ügyébe kerüljön. Hanem
tudok egy harmadik módot a kiszabadulásra. Nem való nagy
társaságnak, de egy pár ember, három, négy is megteheti. Itt az
uram. Ez elvezeti <span class="pagenum"><a name="Page_35" id=
"Page_35">-35-</a></span> a hegyháton keresztül gyalog, lovat,
öszvért hagyjanak itt a hajtsárral, meg a málhákkal, azok menjenek
a lengyel úrral s ha átmentek a hidon, a hol Jankó útjukat állja s
lefizették a taksát, a praszkinóczi csárdánál megállhatnak, odáig
az én uram a havason keresztül majd elvezeti magukat úgy, hogy a
madár se kiált rájuk.</p>
<p>Mikhálnak tetszett a tanács. Két borzalmas veszély közül ez volt
a legjobb menekülés.</p>
<p>Csendesen összecsomagolták a legszükségesebbeket; a többi málhát
rábízták az egyik hajtsárra (a másikat nem találta Henrik, az
megszökött); a gazda hozott számukra hegymászó botokat, szeges
talpú bocskorokat, ezeket felkötötték s még a hajnal előtti
sötétben neki indultak a havasnak harmad magukkal.</p>
<p>Egyszerre csak azt vették észre, hogy négyen vannak. Simplex
ügetett a nyomukba, a tárogatós; azt mondta, hogy nincs kedve a
bőrét a vásárra vinni: inkább hegynek mászik.</p>
<p>Mikhál nem bánta, hogy velük megy: legalább egy ismerős arcz. A
tréfáival behízelgette magát már nála; s legalább a kalauzzal is
tudtak általa értekezni, a ki sült polyák volt, tolmács kellett
mellé, s Simplex tudott a nyelvén.</p>
<p>A mit a lengyel kalmárok kivántak, az beteljesült, az eső
elkezdett esni; alig voltak félórányira a kopanicsától s a mint
felfelé haladtak a gyalog ösvényen, utolérte őket a sűrű köd. Benne
jártak a felhőben s csak a kalauz tapasztaltságának köszönhető,
hogy el nem tévedtek a vadonban.</p>
<p>A jártas hegylakó azzal bíztatta őket, hogy a köd nem soká lesz
az útjokban, mert ez nem más, mint egy alant járó felhő, melyre ha
még magasabbra hágnak, felülről fognak lenézhetni, s túl rajta,
tiszta derült ég következik majd; napfelköltekor már a magasban
lesznek, a hova az a felhő nem jár.</p>
<p>Simplex igen hasznos útitársnak mutatta be magát <span class=
"pagenum"><a name="Page_36" id="Page_36">-36-</a></span> ezuttal.
Hogy a fiatal asszonyka a csuszós úton ne fáradjon el olyan nagyon,
oldal-pallosával két fiatal fenyőfát vágott le, abból hordsaraglyát
ütött össze: arra ültették föl a kifáradt Mikhált s ketten a
vezetővel czepelték, a hol rosz volt az út.</p>
<p>A kopanicsár lengyelül beszélt a tárogatóshoz, a mit az asszony
nem értett: arról beszélt neki, hogy ha kettőjük közül valamelyik
félre talál csuszamlani ezen a keskeny sziklaösvényen, mind a
hárman a szép asszonynyal együtt hanyatthomlok fognak lezuhanni
abba a mélységbe, a minek a fenekét nem láthatják meg a nagy
ködtől, csak a hegyi patak zuhogását hallják ki belőle. Vagy ha el
találnak tévedni abban a nagy ködben s belebódorodnak a havas
szakadékaiba, vagy belecsúsznak a jéghegy repedései közé, a honnan
még a zerge se tud kikapaszkodni többé; vagy ha szemközt
találkoznak a vérmedvével, a mi csak emberhusra éhes, vagy ha
egyenesen rábukannak a zsiványok tanyájára, akkor Isten legyen árva
lelküknek irgalmas, kegyelmes!</p>
<p>A fiatal asszony pedig ott kettőjök között ülve, elővette a
táskájából a pávafarkú galambját s megetette a tenyeréből,
megitatta a szájából. Ezer halálveszélytől körülvéve, suttogta
neki: «tubiczám, tubagalambom!»</p>
<p>Már hajnalodni kezdett, a mit csak arról lehetett megtudni, hogy
a köd fehérebb lett, az eső pedig átalakult hóvá: ez már a havas
regiója volt.</p>
<p>– Jó helyt járunk; dörmögé a kopanicsár. Ez itt a medvejárás a
borókabozóton keresztül: ezen járnak a zergék, vadkecskék, bölények
fel a tengerszemhez inni estenkint. Most mindjárt kiérünk az ördög
kastélyához.</p>
<p>De bizony még se jó helyen jártak, minthogy az ördög kastélya
semmiképen sem lehet jó hely.</p>
<p>Mi fénylik ott a bozótban? dörmögé aggódva Simplex.</p>
<p>– A hiúz szeme; mormogott rá a kalauz. A zergesutákra
leskelődik.</p>
<p>A hiúznak pedig két szeme van, s ez csak egy volt. Egy
<span class="pagenum"><a name="Page_37" id=
"Page_37">-37-</a></span> puska kanócza volt, a mit valaki a gubája
alá takargatva őrzött a megázástól.</p>
<p>Megállj! Rivalt rájuk egy hang a bokorból s egy marczona alak
emelkedék ki a sűrű boróka közül, alig tíz lépésnyi távolban, nehéz
lőfegyverét egy megfordított vasvillára nyugtatva.</p>
<p>A zsiványnak volt annyi furfangja, hogy nem a két tehervivő,
parasztosan öltözött alakot vette czélba, hanem a hátul jövő
úrformát.</p>
<p>– Jézus Mária! sikoltott fel Mikhál. Meglövi az uramat!</p>
<p>– Meg ne lődd, hanák! Kiáltott a zsiványra Simplex, nem látod,
hogy pap!</p>
<p>A kiáltásnak haszna lett; az őrt álló rabló leereszté a
kanóczot. Az is lehet, hogy maga is meg volt ijedve: három férfit
látva egy magával szemben, a kik közül az egyiknél pallos volt, a
másiknál fejsze, s nem bízott hozzá, hogy valjon a megnyirkosodott
puskapor elsül-e? hát inkább kegyelmet gyakorolt s szépen
beszélt.</p>
<p>– Kend az Styefko? Kit visz kend?</p>
<p>– Egy papot, meg a feleségét.</p>
<p>– Akkor hát lutheranus pap. Köszönje kend! Mert ha pápista
volna, beletaszítnám a szakadásba. Hanem ha odább megy kend, a hol
a Hanusz áll őrt, annak azt mondja, hogy pápista papot visz, meg a
hugát; mert az meg a lutheranusnak fordítja ki a bőrét.</p>
<p>– Nem kell félni! bíztatá a remegő asszonyt a kopanicsár.
Egyesével három-négy embert nem támad meg a zsivány; ez itt a
szélső előörs volt: a tanya odalenn van a mély útban.</p>
<p>Siettek tovább. Most már kérte Mikhál Henriket, hogy ne maradjon
el tőle olyan messze.</p>
<p>Azt jól számította ki a vezető, hogy napfelköltére, a meredek
hegyi ösvényen s a medvejáráson keresztül elfognak jutni arra a
hegytetőre, a meddig a felhő nem emelkedik. Fejük fölött kezdett
oszlani a köd, mikor a <span class="pagenum"><a name="Page_38" id=
"Page_38">-38-</a></span> hófelhőt megbontá a napsugár, olyan volt
az, mintha milliom kristálytű csillámlana körül a légben s egy
szellő lebbenésre kiderült a szép felhőtlen ég köröskörül. A nap
akkor jött fel a havasok mögül.</p>
<p>Még semmi gyönyörűségük sem volt a napfeljövet látványában,
útjok egy sűrű fiatal fenyőerdőn vitt keresztül, a minek a vénje
nem rég éghetett le; az öreg törzsek ott feketültek még szerte a
fiatal geszt között. Ezen kellett áttörniök.</p>
<p>A hordsaraglyának már itt nem lehetett hasznát venni.</p>
<p>A vezető azt mondá, hogy maradjanak hátra az utasok: ő maga
elébb körül fog tekinteni, hogy nincs-e valami baj?</p>
<p>Azzal nagy óvatosan lopakodott előre a sűrű geszt között, hogy
zajt ne költsön az erdők templomi nagy csendességében
lépteivel.</p>
<p>Kis idő múlva visszatért s nagyon lógatta a fejét.</p>
<p>– Baj van. Itt tanyáznak a zsiványok épen az ördög kastélya
mellett.</p>
<p>Épen belejöttek a rablótanya kellő közepébe.</p>
<p>Simplex is kilopózott a csalit szélére s látta saját szemeivel,
hogy ott a meredély fölött emelkedő ócska vártorony tövében valami
negyven, puskával, baltával járó alak tanyázik a gyepen, tüzet
raktak a romtanya egyik odujában s ott sütnek főznek reggelire.</p>
<p>A kétségbeesés néha vakmerő bolond ötleteket sugall az embernek.
Simplex pedig egészen ahhoz való ember volt.</p>
<p>Jószivű czimbora, kicsapott diák, könnyelmű kalandor; csak
ilyennek lehetett az a veszett gondolatja.</p>
<p>– Hallod-e Styefko! mondá a kalauznak. Én ezt a tömérdek
zsiványt innen elkergetem.</p>
<p>– Csak nem bolondultál meg!</p>
<p>De már akkor meg is tette. Lekapta a hátáról a tárogatóját,
belefújt egy hatalmas riadót, hogy csak úgy viszhangzottak erdők
bérczek bele; s azzal elordítá magát a csalitban: <span class=
"pagenum"><a name="Page_39" id="Page_39">-39-</a></span></p>
<p>«Szaladjatok: Itt jönnek a katonák!»</p>
<p>A felriasztott rablók eszeveszetten ugráltak fel a gyepről ez
ordításra; akadt közöttük olyan okos, a melyik kilőtte az erdő felé
a puskáját, a minek a ropogását a viszhang megszázszorozta, ez
fölverte a többi tanyákat; lett lótás-futás, kiabálás az egész
havason. Simplex pedig egyre fújta a tárogatót tüdőszakadtából; a
kalauz leveté magát a földre arczczal és háromféle imádságot zavart
össze, kezével, lábával kapálózva, mint a kit a nyavalya tör;
Kaczenreiter Henrik pedig felmászott ijedtében egy fenyőfára.</p>
<p>A szép Mikhál pedig, mikor meglátta ezt a sok ész nélkül iramodó
zsiványt, ezt a rángatózó hórihorgas kalauzt, a kétségbeesetten
trombitáló Simplexet felfújt pofájával, meg a fára mászó
tiszteletes hitvestársát: nem állhatta meg, hogy hangosan föl ne
kaczagjon.</p>
<p>Hát hiszen mindegy: ha mindjárt meg is kell halni az embernek,
azért nevethet egyet kedvére.</p>
<p>Minthogy pedig a nagy veszedelem csakugyan tökéletesen elmult
csodamódon: a szép asszony nevetése elragadt a tárogatósra, hogy a
trombita szopókája kiesett a szájából; azután a kopanicsár is
felkelt a földről, az is elkezdett röhögni s végül Henrik is
leszállt a fáról s ő is kaczagott hangosan.</p>
<p>Az új menyecske gondolta magában, milyen furcsa az, mikor az
asszony nevet s aztán a férje együtt kaczag vele! Talán az a házas
élet főfő gyönyörüsége: «vele sirok, vele nevetek…»</p>
<p>Hanem azért a kopanicsár jól hátbavágta ököllel a tárogatóst,
félig nevető, félig panaszló hangon mondva neki:</p>
<p>– Dejsz’ nem jövök én el többet veled kalauznak! Hogy a szebeni
Vihodár tapogassa meg a nyakadat!</p>
<p>Mikhál gondolá magában, milyen furcsa az, hogy mikor egy
asszonynak a férje rögtön abba hagyja a kaczagást, mintha hideg
vizzel öntötték volna le, akkor a nőnek is rögtön meg kell szünni a
nevetéstől. <span class="pagenum"><a name="Page_40" id=
"Page_40">-40-</a></span></p>
<p>– De most már aztán iramodjunk ám innen, a míg szabad az út,
Praszkinóczig meg se álljunk! sietteté őket a kalauz; mire
mindannyian felkerekedtek, s a hogy az erejük birta, igyekeztek az
ördög kastélyát elérni, a hol még lobogtak a tüzek; elszórva
körülök szétdarabolt véres konczok, fanyársra szúrt
féligsültek.</p>
<p>Az ördög kastélya egy régi elhagyott vár omladéka, a husziták
idejéből; közel hozzá bugyog fel a forrás, a mihez a zsiványok
járnak tanyázni. Most frissen hullott hóval volt terítve a fensík
gyepes lapja. Délig olyan lesz a táj képe, mintha tél volna
itt.</p>
<p>A fensíkon fakadó forrás egy alantas völgyöbölben kis tavat
képezett, a mi sásliliomokkal és ernyős virágú eleczkével volt
körül szegélyezve. Ide járnak fel az erdőből inni a vadállatok.</p>
<p>Ez omladék lábától meredek lejtővel hanyatlik alá a völgyvágány,
mely észak-nyugat felé fordulva, még egészen a téli köpönyegét
tartotta fenn. A hegyoldalt hókéreg fedi, a mit soha se tud
felolvasztani a nap, csak délután süt rá egy óráig s a mit az alatt
leolvaszt róla, attól sima jéglemez fagy a hó tetejére; csak úgy
ragyog, mint a tükör. Az a különös, hogy míg a havas délkeleti
oldalán szakad az eső meg a hó, a felhőtől a láthatárt se látni,
addig a másik oldalán derült ég mosolyog s ellátni egész
Lengyelországig.</p>
<p>Lenn a völgy fenekén, de a várromtól legalabb két mértföldnyi
távolban fekszik a kis falu, Praszkinócz. A két hegyoldal képezte
vágányon látszik egy kígyózó csapás hosszú szalagja, mely egész a
faluig vezet. Favágók, szurokfőzők szokták azt használni.</p>
<p>– Hüh, Styefko! Szörnyedt el Simplex e veszedelmes ut láttára,
soha se megyünk mi ezen le épkézláb. Hisz olyan ez, mint Argyrus
királyfi üveghegye. De annak táltosa volt. Két napig se mászunk le
ezen négykézláb. S mi csak hagyján! De hát ez a gyönge teremtés?
<span class="pagenum"><a name="Page_41" id=
"Page_41">-41-</a></span></p>
<p>– Nye bojsza, trombitás! biztatá a kalauz s neki állt egy jó
szál fenyőfának, kivágni azt a fejszével.</p>
<p>Simplex ez alatt felkutatta a rom buvhelyeit, ha nem találna-e
valahol zsiványoktól ottfeledett kincset. Mikhál pedig felkutatta a
csalitot, a hol a friss havat felfogta a sűrű fenyőlomb s encziánt
és angelikát keresett, s tökéletes volt az öröme, a mikor talált is
ily ritka növényt, csodaerejűt.</p>
<p>– Drága szép hely ez itt!</p>
<p>Csak Henrik állt elmélázva a meredély fölött, homlokát tartotta
a tenyerével, mintha valami nehéz volna a fején.</p>
<p>A mint a fenyőfa az utolsó fejszevágásra kidült, a hegy tulsó
felhőtakarta oldaláról egyszerre sűrű puskaropogás kezdett
felhangzani. S az egyszerre felriaszta mindenkit.</p>
<p>– No most már igazán összekapaszkodtak a zsiványok a katonákkal!
monda a kalauz. Siessünk ám innen.</p>
<p>Azzal a levágott fenyőfát odahurczolta a meredek lejtő martjára,
levágott végével előre igazítva, ott a hol a kigyózó ösvény-szalag
kezdődött.</p>
<p>– Most aztán lóra katona! Te trombitás, leghátul. A panye pap a
középre, a feleségét veszi a háta mögé, s az átöleli a derekát.
Kiki megfogózik kétfelől az ágakban, behúzza a lábát maga alá, hogy
valami bokorba fenn ne akadjon. Én magam ülök legelől. Én leszek a
kocsis meg a kormányos.</p>
<p>Azzal mindenkit elhelyezett, a hogy mondá. Maga a levágott fa
vastag végére nyergelt s azzal a három férfi, mint egy hat lábú
sárkány előretolta a veszedelmes járművet, míg az lebillent a lejtő
meredekére.</p>
<p>– Pan boh pomózs Jézus Krisztus! Gyih te sárkány!</p>
<p>A meglódult fenyőfa, mint a nyil siklott alá a tükörfényes kigyó
úton: a hórihorgas kalauz, hosszú lábait szétnyújtva, kormányozá
azt röptében jobbra-balra s ha nagyon neki lódult, megveté a két
lábát a jégpatkókkal, hogy feltartóztassa, s mondogatta neki: «hő
ne, hő ne!» Nincs az a <span class="pagenum"><a name="Page_42" id=
"Page_42">-42-</a></span> gondolás, a ki úgy tudjon evezni, nincs
az a kocsis, a ki úgy tudjon hajtani, mint a hogy ez tudta
kormányozni azt az ördög paripáját. Egy elhibázott taszítás, egy
fennakadás, s mind a négyen összezúzva érnek le a négy ezer lábnyi
mélységbe. De a kigyó nem tud jobban láb nélkül elsikamlani, mint
tudott ez a fenyőszál. Csupa gyönyörüség volt ez a gyors repülés a
földön. – Holla hó! holla hó! Repülj te ördögló!</p>
<p>A bohó Simplex veszett jó kedvében lekapta válláról tárogatóját
s félkézzel fogózva a fenyő üstökébe, rázendített egy postaindulót
e lélekvesztő vágtatáshoz. Holla hó! holla hó! Így viszi az ördög a
menyasszonyát a lakodalomra!</p>
<p>Mikhál is lebontá a karjait férje nyakáról s elkezdett
gyönyörüségében tapsolni! Hej milyen gyönyör így lefelé repülni!
Nem rettegett semmitől, öröme volt a vészben. Ártatlan volt a
szive. Nem nyomta a lelkét semmi bün. Hajh milyen jó volt
megmenekülnie attól a csábító kisértettől! Ha most csak egy árnyéka
a belső vádnak terhelné a lelkét, most nem tapsolna a veszély kellő
közepén, hanem irtózva nézne annak a mélységnek a fenekére, a mit
lehet nevezni sirnak is, – pokolnak is.</p>
<p>– Fogj át, mert leesem! Kiáltá az előtte űlő férj, a kinek az
arcza sápadt volt, mint a viasz; elszédült.</p>
<p>S még Mikhálnak kellett őt átkarolni, hogy a súlyegyent el ne
veszítse s úgy tartani kebléhez szorítva, a míg a völgy fenekére le
nem értek.</p>
<p>Teljes félóráig tartott ez a jéghátán repülés. Gyalog félnapi
járó lett volna.</p>
<p>Itt azután hálát adtak az Istennek, hogy épkézláb
lejutottak.</p>
<p>De még több okuk is lett a hálálkodásra, a mint déltájon
megérkeztek a többi utitársaik a faluba, a kik a mély uton jöttek
keresztül. Azok rémséges dolgokat tudtak elmondani a kiállt
veszedelemről.</p>
<p>A lengyel nemes csapatját a szoroson békességben átengedte
<span class="pagenum"><a name="Page_43" id=
"Page_43">-43-</a></span> kelni Jankó, az egyik csapat vezére, a
kihez lovas legényt küldtek előre, hogy egyezzék ki a rablókkal; a
nemes polyák kifizette a vele jött diákokért is a fejenkénti vámot;
hanem e közben a hátul jövő kézsmárki kalmárokra rajta ütöttek
Havran haramiái (ezek voltak, a kiket az ördög kastélya mellől a
Simplex tárogatója elriasztott), a hajtsárokat leverték, a
kalmárokat megkínozták, a szállítmányaikat felprédálták, s a
teherhordó állatokat elvették. A mint azonban a legjobb izűt
rabolnának: hegyükbe érkezik a tizenkét katona az új módi
puskákkal, a mik az esőben is tüzet adnak; megtámadják a rablókat;
azok nem tudtak lőni. Valami negyven rabló ott hagyta a fogát, maga
Havran a többiekkel, meg a rablott zsákmánynyal nagy nehezen tudott
a sziklaoduk között elmenekülni.</p>
<p>Azonban az ifjú házaspár minden drága podgyásza is odaveszett. A
rablók azt is elvették. Nem maradt szegény új házasoknak egyebük,
mint a mi rajtuk van. A sok szép himzés, csipke, fehérnemű, miket
az új asszony lánykorában saját kezével varrt, szövött, a tolvajok
prédája lett. Pedig milyen nagy kincs volt az!</p>
<p>– Hogy a szebeni Vihodár törje kerékbe valamennyit! átkozá meg
őket a kopanicsár.</p>
<p>Henrik arczát tűz-láng borítá el e szóra.</p>
<p>Mikhál pedig oda borult a vállára s vigasztalá.</p>
<p>– Adjunk hálát az Istennek, hogy minket magunkat csodamódon
megszabadított a nagy veszedelemből.</p>
<p>Már ekkor megtanulta ismerni az elmult veszedelmet, de még nem
tanulta meg előre érezni a bekövetkezőt. <span class=
"pagenum"><a name="Page_44" id="Page_44">-44-</a></span></p>
<h2>ÖTÖDIK FEJEZET.</h2>
<p class="summary">(Mely naghion rewvid lezen, ees nem igen
kellemetesen fog befeieztetewdni.)</p>
<p>Az új házasoknak most már nem volt se lovuk, se öszvérük a
tovább utazásra. Kénytelenek voltak valami jármű után látni, a mi
őket Kis-Szebenig szállítsa.</p>
<p>A fuvaros, a kit rá tudtak beszélni, hogy vállalkozzék a
Szebenig szállításra, mindenképen ahhoz kötötte magát, hogy szánba
fogjon, azért, mert Praszkinóczon hó esett, s ott most szánút van.
Kénytelenek voltak belenyugodni.</p>
<p>Simplex is kérte, hogy legalább a batyuját vegyék fel a szánra,
hisz ő is Eperjesre igyekszik. Ő volt a legszerencsésebb, mert a
hátán hozta minden motyóját, az övét nem prédálták fel a
zsiványok.</p>
<p>Az is megengedtetett neki, hogy a szán mögött szaladjon: a maga
könnyebbségeért belekapaszkodva a hátulsó saraglyába.</p>
<p>Szaladt ám addig, a míg a hóban tartott; de a mint előre látható
volt, s a mit a paraszt sehogy sem akart elhinni, a hogy a hegy
lábához értek, ott már elfogyott a hó, elkezdődött a sár:
Simplexnek többször kellett a szánt tolni, mint felkapaszkodni rá,
kivált hegynek fölfelé. Ketten kétfelől is tolták a szánkót a
tiszteletessel, elől meg a paraszt húzta a lovakat kötőféknél
fogva. Úgy kinlódtak szégyenszemre egy fakó szánnal a sáros
úton.</p>
<p>Az utazó karaván mind elhagyta már őket, még a gyalogosak is.
Jól ki is csúfolták. Ők maradtak leghátul. S késő este lett, mire
megpillantották Szeben városának magasra kiemelkedő templomát,
réztetejével s csupa kertekkel körülvett várfalait.</p>
<p>Az esteli Ave Maria harangszót hozta eléjük a szél. Biztató hang
az annak, a ki otthon ül már békés tüzhelye mellett, de ugyan nem
kedves szózat annak, a ki a falakon kívül rekedt; mert az angelus
után minden kaput <span class="pagenum"><a name="Page_45" id=
"Page_45">-45-</a></span> bezárnak, a hidakat felvonják, s többé
semmi élő lelket, a ki testi alakban jár, a városba be nem
bocsátanak.</p>
<p>– Künnrekedtünk; dörmögé a fuvaros, fejét vakarva. Hálhatunk már
most valami kazal alatt! Mondtam, hogy ne vegyük fel ennek a
garabonczásnak a batyuját, az volt olyan nehéz.</p>
<p>Pedig ha Simplex nem segít a szánkót tolni, még ennyire se
jutottak volna.</p>
<p>– Csak haladjunk előre; biztatá őt komolyan a tiszteletes, ki
maga gyalog ballagott a szán mellett, nem ült azon más, csak
Mikhál.</p>
<p>A nap leáldozott már, vereslő fénye a Kárpátok csúcsain égett
még; ide alant pedig az elsötétülő tájakból csak egyes dombtetőkön
épült tárgyakat világított meg: a kulcsos város tornyait s aztán a
falakon kívül egy magányos épületet, melynek még a fala és teteje
is veresnek tetszett e világításban; csak a kéményéből kihömpölygő
sűrű füst, az marad fekete.</p>
<p>A szeletjósló felhők ízzó veres barázdákra hasogatva kisérték a
leáldozó napot s felriadt varjusereg szállt nagy károgással az
erdőkből a város felé, előérezve a közelgő vihart.</p>
<p>Egy csapat varjú megszállt azon a szomorú épületen, a mi a veres
házon innen egy dombtetőn épült fel; négy oszlop egy négyszögű
falból felmeredve, s felül semmi tető, hanem négy vasrud, mely az
oszlopokat összeköti, s minden oszlopból egy vashorog rug ki
messzire; e vasrudakat ülték tele a varjuk. Sehol egy árva bokor a
közelben, se fa, se emberi tanya.</p>
<p>Mi lehet az? kérdezé magában Mikhál.</p>
<p>A Simplex, meg a fuvaros a lovak fejét húzták előre; Henrik a
szán mellett ballagott, s kezével fogta annak az oldalát, hogy fel
ne düljön.</p>
<p>– Hová megyünk még? jajveszékelt a fuvaros. Ide kinn rekedtünk
éjszakára. Nincs itt hová szállni. Elkapnak bennünket éjszaka a
boszorkányok. <span class="pagenum"><a name="Page_46" id=
"Page_46">-46-</a></span></p>
<p>– Nincsenek boszorkányok. Monda Henrik szárazon.</p>
<p>– De bizony csak vannak. A Babura Pirka tudom, hogy csak az. Itt
jönnek éjfélkor össze a…</p>
<p>– Hallgass; rivalt rá Henrik mogorván s nem hagyta neki
végigmondani.</p>
<p>Azzal maga fogta meg a ló zabláját (mert úgy volt az szoktatva,
hogy vezessék) s elkezdte letéríteni az útról.</p>
<p>– Panye! szólt huzódozva a fuvaros. Hová megyünk arra? Ott nincs
már több ház, csak az az egy.</p>
<p>A felhőtűztől vereslő házra mutatott, mely kívül rekedt a
városon.</p>
<p>– Odamegyünk.</p>
<p>– Őrizzen a Jézus Krisztus! rebegé a fuvaros. Az ott a Vihodár
háza.</p>
<p>– Odamegyünk.</p>
<p>Azután odament a feleségéhez, betakargatta őt a köpenyébe, hogy
meg ne ártson neki az esti szél.</p>
<p>– Messze van még az atyád háza? Kérdé gyöngéden a nő.</p>
<p>– Itt van már előttünk, felelt neki Henrik. Az én apám a
«Vihodár»; – a szebeni hóhér…</p>
<h2>HATODIK FEJEZET.</h2>
<p class="summary">(Illendew moodonn felwilaagosithia az eddig
laatott homaliossaghokat.)</p>
<p>Tehát az ő atyja a vihodár. A bakó.</p>
<p>Az az ember, a ki vérben dolgozik.</p>
<p>Nem juhok és tulkok vérében, hanem embervérben.</p>
<p>Ez az ő háza, ez az ő uradalma itt.</p>
<p>Háza a városon kivül, uradalmának határköve a bitófa. Azok a
kerekes póznák az út mellett: az ő mértföldmutatói.</p>
<p>Az a rablósereg az ő érett buzája, a kit pallosával lekaszál,
kötelével kévébe köt, kerekével megőröl.</p>
<p>Ő a legfelsőbb birája az embereknek! <span class=
"pagenum"><a name="Page_47" id="Page_47">-47-</a></span></p>
<p>Tekintélyes nagy úr, a ki elől kitérnek az utczán, a kinek az
emberek levett fejjel köszönnek.</p>
<p>Uralkodik a tizenhat szepesi várostól kezdve Kassáig és pecsétes
levele van a császártól és lengyel királytól arra, hogy öljön…</p>
<p>… Mikhál nem szólt semmit, csak behunyta szemeit, hogy ne lásson
és végig feküdt a szánban.</p>
<p>A mint a szán a sáros, kátyulos országútról a sík avarra letért,
ott az aszú fenyéren megint olyan sima szánútra talált, a min
iramodhatott odább. Itt aztán Henrik ismét felült a szánba. A
fuvaros is felkapott a kocsisülésbe Simplex is felkuporodott
melléje. A lovak megijedtek a bitófától s arra elkezdtek futni a
szánnal, mintha még ma be se lettek volna fogva. A fuvaros
jajgatott, mintha már veszteni vinnék.</p>
<p>– Ne busulj Hanák! biztatá Simplex. A vihodár nagy gavallér
odahaza, a maga házában. Tokaji borral traktálja meg a vendégét,
meg karimás kásával; holtig megemlegeted a vacsoráját. Körmöczi
aranyat viszesz haza tőle a feleségednek, szent Mikulást a
porontyaidnak, meglásd. Én ismerem: derék jó ember az; muzsikáltam
neki egyszer, s ő danolt hozzá. Utoljára egy marok lázsiást adott a
sipkámba.</p>
<hr class="tb" />
<p>– Rettenetes ház ez; sugá Henrik Mikhál fülébe. S a ház ura
félelmes ember. Borzalom meghálni e házban, és rettenetes szemébe
nézni a ház urának, a ki én nekem atyám. Hallgass meg engem és ne
utálj meg. Gyönge gyermekkoromban az utálat üzött el innen.
Megszöktem. Irtóztam apám mesterségétől. Vágyam volt a világban
élni, emberektől szeretve, tisztelve lenni. Elmentem úgy, hogy
híremet se hallják. Koldulva, mendikáskodva éltem panaszos
kenyéren. Koplaltam és dideregtem. Jártam a rongyban, a mit
irgalomból adtak rám. Szolgáltam és tanultam. Alázatosságra és
engedelmességre szoktattam magamat. – Egyetlen jóltevőt találtam a
földön, a ki befogadott, oktatott, <span class="pagenum"><a name=
"Page_48" id="Page_48">-48-</a></span> felnevelt és nemesitett. S
én ennek az egyetlen jóltevőmnek elloptam legdrágább kincsét, a
leányát. Nem mondtam meg neki, hogy ki az apám? ha megmondtam
volna, nem adta volna nekem a leányát. Apámnak a családi nevét
senki sem ismeri. Még nagyapja volt az, a ki ebbe a házba
beköltözött, az vette át e szörnyű hivatalt elődjétől, a kit
Vihordárnak neveztek róla, s így fognak híni ivadékról ivadékra
mindenkit, a ki e ház gazdája lesz. De ő maga emlékezik a saját
nevére, s tudja jól, hogy azt rajta kívül még egy ember viseli a
világon. Az öreg Kaczenreiter gazdag ember. Sok aranyat szerzett s
azt megtakarította. Mire is költhetné el azt a bakó? Van számára
mulatság e földön? vagy pompa? Szabad-e neki birtokot vásárlani? De
nem a kincseiért jöttem én ő hozzá. Nem azért hoztalak e szomorú
ház kapujáig. Hanem azért, mert megcsaltam atyádat. Hogy apám
kilétét eltagadtam, azt adám okul, hogy ő pápista. S ez nem igaz. Ő
protestans. Canonaink szigoruak. Szülői engedély nélkül kötött
házasság semmis. Nem lehet koczkáztatnom, hogy egy napon belépjen a
bakó a templomba s megfogja palástom szegélyét s azt mondja: «Én
Kaczenreiter Keresztély, lerántalak e szent helyről tégedet, a
fiamat, ki tilos házasságban élsz egy nővel, a ki nem a tied».
Nekem meg kell nyernem az atyám beleegyezését a házasságunkhoz,
különben becstelen vagyok én és te, és házasságunk semmis. –
Értesz-e engem?</p>
<p>E szóra a nő felugrott fektéből s egy perczig úgy érezte, mintha
ki kellene szöknie ez ördög szánkájából, mely fut a száraz fű
felett, s aztán futni, futni, futni! a míg valami mélységbe
elbukik; hanem azután csak megadta magát, lehajtá fejét, kezeit
eldugta köpenye alá s azt mondá:</p>
<p>– Engedelmes fogok lenni.</p>
<p>– A mit vétettem ellened, az, hogy nagyon szerettelek. Meg
fogsz-e gyülölni érte?</p>
<p>A nő ismétlé halkan.</p>
<p>– Szelid leszek. <span class="pagenum"><a name="Page_49" id=
"Page_49">-49-</a></span></p>
<p>– Nem tart tovább egy éjszakánál e megaláztatás. Biztatá őt a
férje. Holnap reggel tovább megyünk. Senki sem fogja megtudni, hogy
a nagylétai papnak ki volt az apja? Élni fogunk békességben és
tiszteletben, Isten dicséretében.</p>
<p>– Amen, rebegé a nő, nagyot fohászkodva.</p>
<p>A szán megérkezett az alatt a magányos ház elé.</p>
<h2>HETEDIK FEJEZET.</h2>
<p class="summary">(Leiratic az haaz, ees annac gazdazzonia.)</p>
<p>Ez nem olyan ház volt, mint más. Kívül a város falain magának
kellett védelmeznie magát. Először is mély árok vette körül, mely
tele volt tespedő vizzel, békalencse vont rá kérget, azon
felvonóhid vezetett keresztül a házat körül fogó palánkig; de ez a
hid már fel volt vonva s elzárta a bejáratot. A sánczkarókra
mindenféle állatok bőre volt kiakasztva szárítás végett.</p>
<p>A ház falai téglából voltak rakva, vakolat nélkül. Az alsó
ablakai csak lőrések voltak, a felsők, a hány, annyiformáju és
nagyságú; de mind kettős keresztvasakkal elzárva. A hiddal szemben
volt egy kapu, nehéz tölgyfa gerendákból, keresztül-kasul futó
vaspántokkal és öregfejü szegekkel kiverve.</p>
<p>A ház udvarán belől nem volt csendesség. Már messziről
hallatszott az ebvonítás, mely a közelből valóságos kutyakardallá
szaporodott fel. Lehetett ott talán husz is.</p>
<p>A ház tehát már el volt zárva s ugyan könyöröghetett volna ott
az árkon kívül az elkésett utazó a bebocsáttatásért; senki se
hallotta volna azt meg, ha szerencsére ott nem lett volna a
tárogatós: a ki sipjába belefujván, azon egy olyan nótát fujt el, a
milyennel szoktak a császári hirnökök, a kik valami izenetet
hoznak, a várkapuk előtt bebocsáttatást követelni. <span class=
"pagenum"><a name="Page_50" id="Page_50">-50-</a></span></p>
<p>A trombitaszóra aztán leereszkedett csörömpölő lánczain a
felvonóhid. Hanem a kapu még zárva maradt. A Simplex odament és
rávert ököllel.</p>
<p>A megujult kutyaugatáson egy rikácsoló női hang hallatszott
keresztül.</p>
<p>– Ki van az ajtón?</p>
<p>– A létai pap, meg a felesége! Kiálta vissza a Simplex.</p>
<p>Erre a kapun belül nagy csihi-puhi hallatszott, mintha a
kutyákat verné valaki szélylyel s a mint azok ordítva
hátrafutottak, feltárult nagy nyikorogva a kapu, kitátva a tág
bolthajtás mély száját, melyet egy függő lámpás világított meg
belül.</p>
<p>A kapufél mellett egy asszonyalak állt, nagy csomó kulcscsal a
kezében.</p>
<p>Magas, sugár alak volt, sárga rokolyában, a feje veres kendővel
átkötve, az alól borzasan törtek elő szénfekete hajcsomói.</p>
<p>Valaha szép lehetett az asszony; hosszúdad arcza, gödrös álla és
piros orczái voltak, fekete szemöldökei és villogó szemei s magas
nagy homloka. Csakhogy mindez csupa ráncz volt már, s a homlokán a
redők olyanok voltak, mint a zsoltárban a léniázott kóta.</p>
<p>– Jézus Mária, Szent Anna! oltalmazz! didergé a fuvaros; a
Babura Pirka a maga testében!</p>
<p>A némber nagyot kaczagott, a mint a szánt meglátta.</p>
<p>– Hát a papok is «peméten» utaznak már? Szólt durva
tréfálózással; mialatt a besikamló szánkó után két felgyürkőzött
suhancz becsukta a dörgő kaput s aztán elkezdte megint felhuzni a
nyikorgó lánczokkal az állatmódra nyivákoló hidat.</p>
<p>– Sok jó estét, Pirka nenő! szólt a Simplex, megcsippentve a
némber állát. De régen nem láttuk egymást, talán rám se ismer
már?</p>
<p>– Huh, rebegé a hanák. Megcsipted a boszorkány állát! Bizony
hátra fordítja a fejedet az éjjel! <span class="pagenum"><a name=
"Page_51" id="Page_51">-51-</a></span></p>
<p>– Eredj, te ördög diákja! Monda a némber. Mi hord mindig az
utamban? Hát hol az a létai pap?</p>
<p>– Ott szedi le a feleségét a szánkóbul. Itthon van-e a patronus?
(A bakót «patronusnak» czimezték).</p>
<p>– Hát hol volna? Ott van a laboratoriumában. De
megszakállosodtál!</p>
<p>– A mióta legutoljára megvendégelt Pirka nenő domika levessel.
Tudja, akkor azt igértem, hogy ha megnövök, feleségül veszem. Hát
lesz e lakodalmas kása?!</p>
<p>– Bizony megnyergel még, ha sokat bolondozol vele. Inté őt a
Hanák, lovai üstökén egyet rántva. Az éjjel kantárt vet a nyakadba
s ellovagol rajtad a Kriván tetejére!</p>
<p>– Lesz minden, ne busulj. Biztatá Babura Pirka Simplexet. Csak
elébb a többiek hadd zabáljanak: azután majd jőjjetek fel a
konyhába. Lesz jó vacsora.</p>
<p>– Dejszen nem eszem én abból, dünynyögé a Hanák. Szent, hogy
valamit adna innom, a mitől bizonyosan sertéssé változom.</p>
<p>– Legalább szebb temetésed lesz akkor, mint ha embernek maradsz;
boszantá őt a Simplex.</p>
<p>De azért a Hanák csak nem volt rávehető, hogy a lovai mellől az
istállóból elmozduljon: inkább beérte a haricskapogácsával, a mit a
tarisznyában hozott. A Simplex aztán azzal tréfálta meg, hogy mikor
visszakerült hozzá éjszakára aludni, el kezdett nyeríteni, mintha
már benne volna a lóban.</p>
<p>A némber legelébb is a lelkészt és feleségét vezette fel az
emeletbe.</p>
<p>Az épület tömör bolthajtásos folyosókból és szobákból állt, a
miknek mind vasveretes tölgyfa-ajtajaik voltak, végre ott hagyta
őket egy hatszögletű teremben, melynek hat bolthajtása középen egy
karikába futott össze s onnan függött le egy mécses. Hanem annál
nagyobb világot adott a kandalló, melyben pattogó hasábok égtek.
<span class="pagenum"><a name="Page_52" id=
"Page_52">-52-</a></span></p>
<p>Ebben a teremben semmi sem emlékeztetett a házi úr szomorú
mesterségére. Ódon szekrények álltak a fal mellett, a terem közepén
egy gömbölyü asztal, tigrisköröm alaku lábakkal, bőrrel bélelt
székek; egy pohárszék fényes czintányérokkal és kancsókkal. Semmi
kép a falakon, vagy kirakott fegyverek, a hogy más házaknál
szokás.</p>
<p>E teremből egy kis oldalszoba nyilt, olyan alacsony ajtóval,
hogy a belépőnek meg kellett hajtania a fejét.</p>
<p>– Ez lesz a hálószobájuk; monda a gazdasszony: jó csendes hely,
a hova a kutyák lármája nem hallik.</p>
<p>Babura Pirka sem ismert már rá Henrikre; pedig de sokszor
megtépázták egymást hajdan.</p>
<p>A nő észrevette, hogy Mikhál öltözete össze van ázva, különösen
lábbelijeit nagyon megviselte a hegyi út.</p>
<p>– Nem óhajt a tiszteletes asszony átöltözni? Kérdé
szolgálatkészen.</p>
<p>– Nincs mibe; felelt Mikhál. Málháinkat a rablók mind elvették;
magunk a hegyi utakon menekültünk meg előlük.</p>
<p>– Az átkozottak! Talán hát jobb volna most lefekünni a meleg
ágyba, s egy kis jó forró borlevest inni. Az fölmelegítené. S nem
kellene az estelire átjönnie.</p>
<p>– Köszönöm szivességét, monda Mikhál, kinek eszében volt az
idejövetel czélja: Henrik atyjának kibékítése. Én óhajtok a ház
urával együtt estelizni.</p>
<p>– Igazán óhajt? kérdé a némber, összehuzva sűrű szemöldeit.
Igazán nem fél tőle? Olyan erős szíve van? No hát még jobb.</p>
<p>Azzal kifordult a szobából s nem telt bele több idő, mint hogy a
házastársak annyi szót válthattak egymással, a mennyi elég volt
Mikhált felvilágosítani róla, hogy ez a Babura Pirka a háznál régi
felügyelőnő; a midőn már vissza is tért egy nyaláb női öltönynyel a
karján.</p>
<p>Szép nehéz selyem-rokolya volt az; sötét granátszínű:
<span class="pagenum"><a name="Page_53" id=
"Page_53">-53-</a></span> virág-füzérek himezve a szegélyeire
színes selyemmel és skofiummal: öv is volt hozzá török szövetből és
széles csipkekötény; elől aranyozott csattok kapcsolták be a
vállfüzőt.</p>
<p>– Jó lesz ezt a száraz öltönyt felvenni.</p>
<p>Mikhál engedte magát levetkőztetni a gazdasszonynak, s aztán
engedte magára adatni a selyem ruhát, a mit az gondosan
megmelegitett elébb a kandalló tüzénél; azután összekapcsolta a
derekán szépen, a kötényt is, az övet is felkötötte a derekára.</p>
<p>– Nézze az ember, mintha csak a testére szabták volna!</p>
<p>Azután a nedves saruit is kifüzte s azok helyett finom piros
szattyán csizmácskákat huzott fel a lábaira Mikhálnak. S minthogy
tükör nem volt a szobában, ő maga szolgált tükör helyett,
körülnézve a vendéget.</p>
<p>– Mintha csak mondva csinálták volna rá! Ne féljen lelkem
tiszteletes asszony. Nem valami komisz fraj viselte ezt. Gyönyörű
szép nemes asszony járt benne valaha. Annak is csak kétszer volt a
testén. Olyan volt, mint egy virágszál! Még a szépek között is
legszebb volt. Én ütöttem le neki magam a fejét.</p>
<p>Mikhálnak összecsuklottak a térdei.</p>
<p>Ő egy kivégzett nőnek a ruháit viselte már a testén!</p>
<h2>NYOLCZADIK FEJEZET.</h2>
<p class="summary">Mellbenn megiratnac a vizontlaataasnac az ew
ewrewmei, ees minden ember megismeri lezen az ew aallapotiaat.</p>
<p>De még ha akarta volna is Mikhál levetni azt az öltönyt, már nem
volt hozzá ideje: mert a gazdasszony azt mondá, hogy az estebéd fel
van adva s az étteremben vár a házi úr a vendégeire.</p>
<p>Mikhál csak úgy odaszédült a férje vállára, mint egy álmodó s
engedte magát vezetettni ama szörnyű nagy ember elé. <span class=
"pagenum"><a name="Page_54" id="Page_54">-54-</a></span></p>
<p>Az ebédlő semmiben sem külömbözött a másik teremtől. Épen olyan
hatos bolthajtásra épült, s fehérre volt meszelve.</p>
<p>A közepén állt egy asztal; azon három teríték: párosával
egymásra tett czíntálak, két nagy öblös mázos korsó, czinfedővel,
egy hólyagos kehely vert ezüstből az egyik vendégnek, velenczei
kristály a másiknak, fakupa a háziúrnak magának.</p>
<p>A házi úr ott állt már az asztal előtt, kezével széke támláját
fogva.</p>
<p>Magas, öles termetű alak volt, széles egyenes vállakkal; hosszú
újjú barna lengyel kabátot viselt, széles csattos övet, hosszúszárú
lovag sarukat. Kemény, szögletes vonásai voltak, fején simára
nyirva a sertekemény haj, a szakálla pedig, mely őszbe csavarodott
már, hosszú két zászlóban csüggött alá s végei az övébe voltak
bedugva. Tekintete nyugodt volt és semmi emberi érzést el nem
áruló.</p>
<p>Mikhál érzé férje kezén, hogy az reszket, mikor ez alak szeme
elé lép; bármennyire erőlteti is a nyugalmat.</p>
<p>– Áldás békesség e házra; rebegé Henrik; mire az agg nagyot
sóhajtott, de nem viszonozta azt.</p>
<p>– Tisztelendőséged a nagylétai lelkész? Ez volt az első szava
Henrikhez. Mély dörgő hang volt az, mintha az egész alak érczből
volna s egész termete hangzanék bele.</p>
<p>– Én lettem kiküldve a megboldogult helyett, ki Szentgyörgy
havában halt meg. Bocsásson meg, patronus úr, hogy házánál
alkalmatlankodom.</p>
<p>– Nem szokatlan ez; szólt az öreg. A nagylétai lelkész gyakori
vendége szokott lenni e szomorú háznak.</p>
<p>Azzal megkinálta vendégeit, hogy üljenek az asztalhoz.</p>
<p>– Ez pedig a feleségem: rebegé Henrik. <span class=
"pagenum"><a name="Page_55" id="Page_55">-55-</a></span></p>
<p>Az öreg semmi nyájasságot sem erőtetett egykedvű arczára; azt
mondá hidegen:</p>
<p>– Az asszonyok szeretik a látványokat.</p>
<p>Mikhál azonban, mielőtt asztalhoz ült volna, összetevé a kezeit
a szék támláján s szemeit behunyva, elimádkozá az asztaláldást.</p>
<p>Az öreg összevonta szemöldeit s félrefordítá arczát.</p>
<p>Leültek vacsorálni.</p>
<p>Csupa növényi eledel jött az asztalra, azután meg sajt. Semmi
hús. Semmi olyan ételt nem adtak fel, a mihez kés kellett volna.
Nem is volt kés az asztalon. Bor és ser volt bőségesen. A házi úr
nem kinálkozott; hanem a gazdasszony. Az töltött Mikhál poharába
sert bort; a mi helyett az inkább vizet kért, de azt nem adtak
neki. Azt mondták, hogy a szebeni viztől golyvát kap az ember.
Megkellett kóstolnia a sert.</p>
<p>Az evés alatt senki sem kezdett beszédet; hanem a legelső kupa
után megszólalt a ház gazdája.</p>
<p>– Tisztelendőségedet is megrabolták a gonosztevők?</p>
<p>– Isten csodája által menekültünk meg magunk is.</p>
<p>– Elveendik méltó jutalmukat. Holnap után meglátandja őket
tisztelendőséged.</p>
<p>Henriket kétkedő bámulat fogta el e szóra.</p>
<p>– Igenis. Hatot elfogtak közülök a katonák, s azok holnap után a
többivel együtt fognak kivégeztetni.</p>
<p>Henrik merev tekintettel nézett az öregre. Annak az éles szemei
észrevették a csodálkozást.</p>
<p>– Nos, hát nem azért küldték-e ide tisztelendőségedet, hogy a
szegény bűnösöknek, ha saját vallásbeliek találtatnak közöttük, az
utolsó vigasztalást megadja?</p>
<p>Henrik arcza elsápadt.</p>
<p>Az öreg sejtett valamit.</p>
<p>– Mert hogy ez a hivatal nem a legkellemetesebb. Jelen lenni
azoknál a szomorú jeleneteknél, a bünösök oldala mellett: ezt nem
minden lelkész szereti. A pápisták részéről az eperjesi
franciscanusokat szokták rendesen <span class="pagenum"><a name=
"Page_56" id="Page_56">-56-</a></span> kiküldeni, a lutheranusoknál
a nagylétai lelkészt. Ez az ekklézsia együtt jár ezzel a
hivatallal. A nagylétai lelkész szokott minden ily szomorú
alkalomnál együtt ülni a gyászszekéren velem, a bűnössel szemközt.
Azért rendesen ennek a háznak a vendége szokott lenni.</p>
<p>Henrik azt hitte, hogy rászakadnak az ősi ház boltozatjai. Ezt ő
nem tudta eddig. Homlokáról kezdte törülni az izzadtságot.</p>
<p>– Nem tudta volna azt tisztelendőséged eddigelé? Hogy a létai
lelkész fekete talárja és a szebeni «végbiró» veres csuhája
egymáshoz tartozó tárgyak? Elhallgatták volna az esperesek
tisztelendőséged előtt, mikor a fárája beneficiumait előszámlálták:
egy dénár minden keresztelésért, egy máriás minden temetésért, azt,
hogy «és egy körmöczi arany minden szegény bűnösnek adott utolsó
vigasztalásért:» Hisz ez a jövedelmének a «bakja».</p>
<p>– Valóban nem kérdezősködtem a világi jótétemények felől. Hebegé
Henrik. Én csak lelki hivatásomra gondoltam.</p>
<p>– De hát ha nem azért jött tisztelendőséged a holnap utáni vásár
előnapjára, hogy a végrehajtandó itéleteknél mint lelki atya
fungáljon: akkor minek köszönheti az én szomorú házam ezt a
szerencsét?</p>
<p>Mikhál bátorítólag tekinte Henrik szemébe s inte neki, hogy itt
már az idő mindent megvallani.</p>
<p>– Elmondom az én történetemet, patronus úr; kezdett hozzá
Henrik. Én ez előtt tíz évvel, kora gyermekségemben, megszöktem az
atyám házától. Atyám szeretett, jó volt hozzám, egyetlen fia
voltam: és én mégis elhagytam őt; mert nem akartam az ő mesterségét
folytatni; mert magasabbra vágytam; tudományos, lelki pálya volt a
kivánságom. Tíz évig nem tudattam atyámmal, hol vagyok? Ez idő
alatt sokat kiálltam, sok nyomort eltűrtem, de meg volt érte a
jutalmam a tudományok útján való gyarapodásomban. Mindig első
voltam tanuló társaim között. Nagy urak úrfiai, papok gyermekei
ültek velem egy padban, <span class="pagenum"><a name="Page_57" id=
"Page_57">-57-</a></span> szegény mendikás diákkal; de előttem nem
ült soha egy is. Valamennyit levetettem. Tanárok, esperesek
kedvencze lettem. Mikor szónokolni felmentem a kathedrába, a nép
áhítattal leste szavaimat s senki nem aludt, ha én prédikáltam.
Fiatalon, alig huszonnégy esztendős fővel már megválasztottak
rendes lelkésznek s a superintendens megerősítette a választást, a
nélkül, hogy elébb káplánnak küldött volna ki, a mi a legnagyobb
kitüntetés, a mi theologust érhet. A lelkészi vizsgán úgy feleltem,
hogy a consistorium azt kiáltotta rá: «eminentissime!» S végre,
hogy fel legyen téve fáradságos életemnek koronája, jóltevő
pártfogóm és tanárom, a nagytudományú, hirhedett Frölich Dávid
tudor megtetézte életemnek boldogságát az által, hogy egyetlen
leányát, Mikhált hozzám adá hitvestársul. Ekkor elhatározám
magamban rég elhagyott atyámat felkeresni szomorú magányosságában,
ki engemet már rég halottnak hisz s bús elhagyatottságban éli
öregségének napjait. Mondám szeretett kedvesemnek: keressük fel az
én jó öregemet; lepjük meg idegen képében. Első utunk legyen ő
hozzá. Kedvesem ráállt e kivánságomra; az esküvő utáni napon rögtön
útra keltünk, hogy atyámat meglátogassuk. Útközben azonban
megtámadták karavánunkat a rablók, lovunkat, öszvérünket elvették;
mi magunk, jó emberek által kalauzolva menekültünk a hegyeken
keresztül nagy kerülővel; később egy ügyetlen szánnal másztunk
tovább. Az idő ránk esteledett. A város kapuit bezárva találtuk. A
rablóktól féltünkben nem mertünk kinn a szabadban meghálni
éjszakára. Megláttuk e házat a városon kívül. Bebocsáttatást
kértünk. Megnyertük azt. És most bocsánatot kérünk a
háborgatásért.</p>
<p>A ház ura folyvást a beszélő ajkait nézte, a míg az mesélt
előtte.</p>
<p>– Tehát csak a véletlen hozta ide tisztelendőségedet?</p>
<p>Henriknek az ajka megtagadta az «igen»-t; csak a fejével
bólintott, mintha nem épen olyan nagy bűn volna az, <span class=
"pagenum"><a name="Page_58" id="Page_58">-58-</a></span> ha az
ember az egész fejével hazudik, mintha csak a szájával teszi
azt.</p>
<p>– És így a míg atyjának áldását meg nem nyerte tisztelendőséged,
addig nem is vehette el házas élete boldogságának földi örömeit?
kérdé a házi úr, tanuságot téve e mondásával mind a prosodiában,
mind az egyházi canonokban való jártassága felől.</p>
<p>– Melyet azonban még e napon meg fogok nyerni; mert íme itthon
vagyok az én atyám házánál. Az én nevem Kaczenreiter Henrik!…</p>
<p>E szónál fölállt az ifjú férj helyéről.</p>
<p>A gyönge nő pedig, hitvesi hűségének teljes odaadó érzésével
borult oda az apa lábaihoz, megragadá annak kezét és megcsókolá
azt.</p>
<p>Megcsókolta a Vihodár kezét!</p>
<p>Igazán, forrón, odatapadó ajkakkal csókolá meg azt a kezet, a
mit nem szokás csókolgatni.</p>
<h2>KILENCZEDIK FEJEZET.</h2>
<p class="summary">(Mellnec rendeen az kegies athia megdorgaalia
wala kemeen ziwwel az ew elteewedetth magzattiat, ees vtoliaara
bochaanathiaat adia leezen az megteerewnec.)</p>
<p>Mikor Kaczenreiter Keresztély az ifju nő csókját megérzé kezén,
háromszor felsziszszent, fogai közé szíva a levegőt: «szh – szh –
szh!»</p>
<p>Aztán Henrik is odaakart hozzá lépni, hanem az öreg kinyujtá
hosszú kezét s fiának vállára téve, visszanyomta azt a székébe;
mintha egy vas emelőrúd nyomta volna le, a ki nem ismer
ellenállást.</p>
<p>Az öregnek csak Mikhál számára volt szava.</p>
<p>– Tehát nem azért jött ide ez a gyönge teremtés, hogy ama
szomorú látványt megnézze? Ezt szeretem. Rendesen több ott az
asszony, mint a férfi és fiatalok is. Mi a neve? «Mikhál». És ezé
itt? «Henrik». Régen hallottam ezt. <span class="pagenum"><a name=
"Page_59" id="Page_59">-59-</a></span></p>
<p>Azzal fölkelt az asztal mellől.</p>
<p>Mikhál pedig még mindig kezében tartá azt a vas kezet s úgy
kulcsolá össze az ujjait, hogy Keresztély keze ott maradt közöttük,
úgy rebegé el az asztaláldást. Az öreg pedig félrefordítá a fejét
az imádkozás alatt.</p>
<p>És azután kihuzta a kezét a Mikhál kezéből s minthogy az még
mindig ott térdelt a lábainál, mintha várna valamit, az öreg
lehajtá a dolmánya ujjainak hosszú hajtókáját, hogy az egész a
körme hegyéig eltakarta azt, s úgy tette a kezét a Mikhál fejére,
nehogy a csupasz tenyere érintse valahogy ezt az ártatlan
fejet.</p>
<p>A mire aztán a Mikhál felállt a térdéről.</p>
<p>De a fiának nem nyujtá kezét a patronus.</p>
<p>Ellenben, a mint a gazdasszony bejött ismét a terembe, hogy
elszedje a terített asztalt, azt mondá neki, hogy csak hagyja azt
abba s elébbvaló dolgának tekintse ezt a gyönge teremtést a
hálószobájába vezetni, jó ágyat csináljon neki, fektesse le, gyönge
dajka módjára altassa el. A tiszteletes még itt marad egy pár
szóra.</p>
<p>Mikhál megköszönte a kegyes gondoskodást s aztán kezét nyújtá
férjének, félénken kérdezve:</p>
<p>– De te is utánam jösz nemsokára?</p>
<p>Mire Henrik illendően azt felelte:</p>
<p>– Mihelyt atyám áldását kinyerhetem.</p>
<p>A Babura Pirka ebből a szóból tudta meg, hogy a lelkész a
patronusnak a fia.</p>
<p>A mint a nehéz ajtók egymás után becsukódtak az eltávozott
asszony nyomában, Kaczenreiter Keresztély azt mondá fiának:</p>
<p>– Jöjj velem.</p>
<p>Azzal az oldaltáskájából kivett egy duplatollú kulcsot s azzal
egy fortélyos závárt felnyitott egy alacsony vasajtón s azt
feltárta. Az ajtón túl csigalépcső látszott, mely egy toronyba
vezetett föl.</p>
<p>Régi időkből tudta már Henrik, hogy az öreg ebben a toronyban
tartja a kincseit, a hol azokhoz semmi tolvajkéz <span class=
"pagenum"><a name="Page_60" id="Page_60">-60-</a></span> hozzá nem
férhet, s annál fogva kedvező jelnek vette, hogy az öreg által oda
idéztetik.</p>
<p>– Vedd a mécsest és eredj előre.</p>
<p>Henrik felvette a két lángú mécstartót s előre ment a lépcsőn,
az öreg azonban bezárta kettejük után a vasajtót.</p>
<p>A mint tizenkét fokon fellépdeltek, egy nagy kerek kamarába
jutottak el. Az a kamara pedig körül volt rakva a patronusnak nem a
kincseivel, hanem a mestersége minden eszközével, a hogy azokat
amaz időkben dívó kínzásokra, életkioltásra használták; de a miknek
leirásával az a nélkül is elszomorító történetet még iszonytatóbbá
tenni nem akarjuk. Most már csak múzeumokban láthatók ezek az
eszközök, s az emberek megjavítására más szereket gondoltak ki
embertársaik.</p>
<p>Henrik azonban borzadozva tekinte szét e rémséges arsenálon, s
nem tudta elgondolni, hogy mit akarhat az öreg vele ezen a
helyen.</p>
<p>A patronus nem soká hagyta őt ez iránt kétségben. A kamra falára
akasztva függött egy ölnyi hosszúságú pallos, két kézre való
fogantyúval, fekete bőr tokban. Azt az öreg leakasztá a fogasról,
kikapcsolta a tokot, melyben piros bársony bélés között hevert a
tükörfényességű széles fegyver, melynek a két éle homorú volt már a
sok köszörüléstől. Azt kivette belőle. S akkor azt mondá a fiának
hideg, nyugodt hangon:</p>
<p>– Térdepelj le. Imádkozzál. Meghalsz.</p>
<p>– Atyám! kiálta Henrik megrettenve.</p>
<p>– Nem atyád. Bírád és bakód!</p>
<p>– De hát miért akarsz engem megölni?</p>
<p>– Azért, mert negyven év óta vagyok bakó; ez alatt sok
gonosztevőt elküldtem a másvilágra; de ilyen rettenetes gazember,
mint te vagy, még nem került a kezem ügyébe.</p>
<p>– Mit vétettem én? kérdé megrettenve Henrik.</p>
<p>– Együtt és egy csoportban vétetted mindazt, a mi <span class=
"pagenum"><a name="Page_61" id="Page_61">-61-</a></span> másokat
különszedve is a vérpadra vitt. Tolvaj vagy! Megloptad a
jóltevődet, ki házába befogadott. Álarczos vagy! Megtagadtad
apádat. Istenkáromló vagy: hozzányultál az oltári szentséghez,
tudva, hogy az a te kezedtől megfertőztetik. Gyilkos vagy:
kétszeresen apagyilkos és feleséggyilkos; mert soha kegyetlenebbül
még ember meg nem volt ölve, mint a hogy megöltél te engemet, ezt
az ártatlan asszonyt és ennek az apját. Meg kell neked halnod.</p>
<p>– De ha vétkes vagyok, akkor állítsanak bírám elé! Nem bánom,
olvassák rám a törvényt, s ítéljen fölöttem a törvényszék.</p>
<p>– Semmi beszéd. A te számodra nincs törvény. Az országnak van
egy határozata, mely szól a «martalóczok»-ról, a kik embert lopnak.
Azt mondja e decretum, hogy a hol egy martalócz tetten kapatik,
hogy férfit vagy leányt ellopott, ne vitessék semmi bíró elé, hanem
egyenesen a bakóhoz; az legyen a bírája s válaszszon számára a
halál nemei közül. Te pedig martalócz vagy. Leányt loptál. Tetten
kapattál. És én kegyelmes bírád akarok lenni, midőn csak fejvételre
itéllek. Vetkőzzél le és térdepelj!</p>
<p>Henrik összeszedte minden bátorságát. El kezdett mosolyogni. Azt
hitte, az öreg csak tréfál vele: meg akarja rémíteni.</p>
<p>– Jól van öregem: eleget rámijesztettél már. Untig volt a
tréfából. Én se nem öltem, se nem raboltam. Apagyilkos épen nem
vagyok. Tisztelem apámat; különben nem volnék most itten. Azért
kérlek, add atyai áldásodat s bocsáss a feleségemhez, a ki önkényt
követett s nyugtalanúl vár rám.</p>
<p>– A leány, kit elhoztál magaddal, nem feleséged és hiába vár
reád. Hajnalban erős kiséret mellett visszaküldöm őt atyjához, a te
halálhíreddel együtt.</p>
<p>E szóra dühbe jött a fiu. Elbízta magát testi erejében, a mivel
bajtársai előtt olyan nagyra volt s elkeseredésében rárohant az
öregre. Azt hitte, hogy kifogja a kezéből <span class=
"pagenum"><a name="Page_62" id="Page_62">-62-</a></span> facsarni a
pallost, utat tör magának ebből a kelepczéből s a hogy meg tudott
ugrani tíz év előtt padlásablakon át, sánczpalánkon, vizárkon
keresztül, újra megkisérti az egérutat; azonban nagyon rosszúl
számított. Az öregnek a balkarja elég volt, hogy őt mellberagadva,
mint egy macskafiut, a kamra tulsó oldalára hajítsa, a hol fejét a
falba csapva, összerogyott.</p>
<p>– Még csak ez volt hátra! dörgé az öreg, meg se melegedve. Hogy
fel merd a kezedet emelni a te urad és bírád: a te apád ellen!
Ezer-egy eset közül az első, hogy az elitélt birokra merjen kelni a
bakóval. Lelkipásztor! Melyik bibliából tanultad ezt?</p>
<p>A megalázott ember e kudarcz után minden lelki erejét elveszté.
A hős, ki magánál erősebb emberre akadt, a lelki harczra sem érzé
magát többé erősnek; térden csúszott oda atyjához és zokogva
könyörgött:</p>
<p>– Atyám! Kegyelem! Egyetlen fiad vagyok.</p>
<p>– Egyetlen fiam: ki apját megcsufolta! Te elszöktél tőlem. Azt
mondtad: «az apám becstelen mesterséget űz: nem osztozom sorsában».
Igaz, mert úgy van! Én az emberi fajzat szenyjét tisztogatom. A
kezem nem lehet fehér, mint a liliom. Minden, a mi piszok, a mi
förtelem, a mi utálat, engemet hí, hogy irtsam el. Irtóztató sors.
De egynek viselni kell azt százezerek között. Úgy terem a rossz
ember, mint a kigyótojás. Te magad láttad őket. Körül voltál tőlük
fogva: tapasztaltad, milyen hatalmasok? Pedig már e pallos félig
elkopott az irtásukban. Egy pokolnak a pinczéjét már magam
töltöttem meg elkárhozottakkal. Mégis egyre nőnek, mint a mérges
gomba. Ama bitófák nélkül az ördög birodalma kerülne felyül ebben
az országban. Nekem is irtózat éjjelem-nappalom s nem szeretem
magamat, a mikor egyedül vagyok. És mikor elalszom, egynek ott kell
állni az ágyamnál, hogy felköltsön, mikor álmodom; mert azok
rettenetes álmok! Le is tettem már egyszer e hivatalról, mert
harmincz évi szolgálat után a király kegyelme feloldja a bakót s a
királyi <span class="pagenum"><a name="Page_63" id=
"Page_63">-63-</a></span> levél «becsületesnek» hirdeti ki őt,
harmincz évi utáltatás után. De a mint kezemet letettem a pallos
nyeléről, félév mulva nem lehetett utazni e vidéken, s a városokból
fényes nappal elrabolták az asszonyokat s a gonosztevők oda mentek
tánczolni a feltört templomokba. És én újra visszamentem «dolgozni
a vérben». Irtóztató munka. Ember elbújik, kutya vonít, legelő
gulya szétszalad, ha közeledni lát, ha megérez messziről; a
templomban nincsen számomra szék, a városban nincsen számomra
nyitva ajtó. A jók még jobban utálnak, mint a rosszak. De az mind
nem fáj nekem. Egyedül az fáj, hogy a tulajdon fiam is megutált
engem! A másvilágon ezeregy rémalak, a ki ott rám vár, hogy
levágott fejét hozzám vágja, nem fog megriasztani, hanem a tulajdon
fiam, a ki arczul fog ütni, az lesújt a pokolra!</p>
<p>– Nem atyám! szólt közbe Henrik. Esküszöm neked az élő Istenre,
nem utállak meg. Te is az emberiségnek szolgálsz. Nem itéllek meg
érte. De én nekem nem adott oly erős szívet az ég. Én az
engesztelés, a javítás missióját választottam. Én is azt a rosszat
akarom irtani, a mit te irtasz, de nem vassal, hanem Isten igéjével
és mind a kettőnk küldetése Istentől jő.</p>
<p>– Hát te azt hiszed, hogy ez megfér együtt? Hogy apád bakó
legyen, te meg lelkipásztor? Hogy mikor az Úr vacsoráját osztod,
reszketve nézzen minden ember a kezedre, ha nincs-e rajta az
apádtól öröklött vérjegy? hogy eklézsiádban a gyermekek lángfolt
anyajegyekkel jöjjenek a világra? Hogy a csőcselék ujjongva
kiabáljon utánunk, mikor együtt megyünk ama gyászszekéren: «ahol
megy a bakó meg a fia: a pap! Az öreg kettévágja a bűnöst, s a fia
összeragasztja a lelkét!» s aztán kaczagjanak az én
palloscsapásomon, úgy mint a te imádságodon? Vagy nem azt akarod?
Hanem eltagadni továbbra is, hogy ki volt az apád? Mindennap egyet
hazudni elébb és azután felmenni a szószékbe és hirdetni az örök
igazságot. Nem akadna a torkodon ez a szó: «Miatyánk?» Esketnél
másokat <span class="pagenum"><a name="Page_64" id=
"Page_64">-64-</a></span> és esküdnél hamisan magad? Prédikálnál az
ötödik parancsolatról, s nem suttognának a füledbe az ördögök ez
alatt? Hirdetnéd a halottak fölött a föltámadást és rettegve
gondolná reá, vajha az apád föl ne támadjon halottaiból, a kit
eltemettél? Maradj veszteg. Tartsd egyenesen magadat.
Végezzünk!</p>
<p>Az ifju roskadozva keresett támaszt félkezével a földön.</p>
<p>S a hideg kő mintha megszánta volna. Alant, a mély boltozat alul
csendes énekhang zengett fel, gyöngéd női hang zsolozsmája, az
ismert esti ének:</p>
<div class="poem">
<div class="stanza"><span class="i0">«Szeretem és áldom az Ur
Istent,<br /></span> <span class="i0">Mert meghallgatá az én
kérésemet:<br /></span> <span class="i0">Könyörgésemre hajtá kegyes
fülét;<br /></span> <span class="i0">Melyért imádom őtet
örökké.»<br /></span></div>
</div>
<p>Az ifju elkezdett zokogni. Az apa a pallosra támaszkodott két
kezével.</p>
<p>Azután sokáig hallgatott.</p>
<p>Nem akart az estima alatt megszólalni.</p>
<p>Fia odaveté magát a földre zokogva, s arczával nedvesíté a
kőlapokat.</p>
<p>– Akarsz élni? Kérdé halkan az apa.</p>
<p>Henrik repeső örömmel emelkedék fel a földről. Ez a meghatott
hang bizonyossá tette a felől, hogy a halálos harag
engesztelődéstől kezd lágyulni.</p>
<p>– Szánod azt a nyomorult teremtést? Kérdezé az apa.</p>
<p>– Szeretem őt, mint a lelkemet.</p>
<p>– Csak azt kérdeztem, hogy szánod-e? Többet ne vallj.</p>
<p>– Úgy van.</p>
<p>– Sajnálod az apádat?</p>
<p>– Szeretlek és tisztellek.</p>
<p>– Ne mondj olyan sokat! Csak a mit kérdeztem, arra felelj!</p>
<p>– Isten látja lelkemet, hogy úgy van.</p>
<p>– Sokszor viseled nyelveden annak a nagy úrnak a <span class=
"pagenum"><a name="Page_65" id="Page_65">-65-</a></span> nevét!
Tehát ha szeretsz élni, ha sajnálsz engem, ha szánod azt a szegény
teremtést, akkor kelj fel. Ne sírj. Az nem hozzád illő. Férfi vagy.
Vesd le ezt az öltönyt. Itt van másik. Vedd fel azt. Azután jer
velem, a hová vezetlek.</p>
<p>Henrik leveté a fekete tógát, felvette a vászonzubbonyt, melyet
az öreg vett elő számára egy fali szekrényből. A zubbony egyszerű
volt, minden gomb és csatt nélkül. Egy bőrtüsző kellett csak hozzá,
mely azt összeszorítsa. Henrik jól látá, hogy az öreg ugyanazon
fali szekrényből kétszáz aranyat kiszámlál s azt a tüszőbe
csusztatja. Aztán felcsatolja azt a fia derekára: «ez a tied». S
aztán int neki, hogy vegye fel a mécstartót s ismét előbocsátja
maga előtt, a csigalépcsőn lefelé. Ő maga viszi a pallost
magával.</p>
<p>Magában arra gondolt Henrik, hogy csak ezuttal szépen
megszabadulhasson az öregtől, többet ugyan nem fog a háza tájára
jönni soha, a míg életben tudja.</p>
<p>S az öreg tudta jól, hogy a fia most erre gondol. S tett róla,
hogy az meg ne tehesse azt, a mire gondol.</p>
<h2>TIZEDIK FEJEZET.</h2>
<p class="summary">(Melbenn elmondatnac az maas azzoni aallatnak
heaabawalo zvgolodaasai az zeep welaagi rend ellen.)</p>
<p>A szép Mikhálnak minden legkisebb porczikája reszketett, mikor a
gazdasszony levetkőzteté, hogy lefektesse az ágyba.</p>
<p>A Babura Pirka mindenféle jót akart vele tenni: fedőt melegített
volna, sós korpát melegített volna, ezerjófüvet főzött volna neki,
de Mikhál minderre azt mondta, hogy nem kell: nem a fázástól
reszket ő, hanem – valami mástól.</p>
<p>A Pirka azt is elértette. Kivált mikor Mikhál elmondta neki,
hogy még csak két napos házasok és még soha sem volt a férjével
egyedül. <span class="pagenum"><a name="Page_66" id=
"Page_66">-66-</a></span></p>
<p>Leült hát az ágya mellé, mikor lefekteté az asszonyt, és annak a
picziny fehér lábait a kezével el kezdé dörzsölni. Azt mondta, hogy
az jó az álmatlanság, meg a szívbeli nyughatatlanság ellen, ha
valakinek a lábait dörzsölgetik.</p>
<p>– Az én kezem pedig sikeres kéz, mondá a Pirka, mert én hetedik
gyereknek születtem, aztán most boszorkány vagyok.</p>
<p>Valami rosznevelésű nő elnevette volna magát erre a szóra:
Mikhál pedig valami olyan bámulattal tekintett a Pirkára, mely
közelebb volt a tisztelethez, mint a félelemhez. Ő még soha sem
látott boszorkányt.</p>
<p>A Pirkának pedig tetszett az, hogy Mikhál imára kulcsolva teszi
a kezeit a keblére.</p>
<p>– Az ám, most boszorkány vagyok. A kivel akarom, jót teszek: a
kivel akarom, roszat teszek. De még a kivel jót teszek is, az is
megbánja. Az előtt én is hóhér felesége voltam. Nekem tetszett az a
mesterség. Csak azt csudálom, hogyan engedheti az a biró másnak,
hogy a kit ő megkinzásra, megölésre itélt, azt ne maga kinozza meg,
ne maga ölje meg. Mikor az, hogy egy eleven embert holttá tenni
parancsolt, csakugyan az ő lelkét terheli, ha van lelke; ő számol
róla a más világon, ha van más világ; hát azt a gyönyörüséget mért
engedi másnak, hogy el is végezze a mit itélt? Ha én császár
volnék, úgy rendelném, hogy a biró maga legyen a hóhér is. Én
mindig ott jártam az urammal, mikor dolgozott. Egy alkalomról el
nem maradtam volna. Ha asszonynyal volt dolga, annak én vágtam le a
haját ollóval. De szép hajakat vágtam le! Mikor az uram meghalt,
(egy veszett kutya harapta meg: abba halt bele) magam folytattam a
mesterséget egy legénynyel. A legényem, nagy, hórihorgas kamasz,
csuffá tett egyszer a piaczon; nem tudott semmire menni a munkával:
aztán magam kaptam ki a kezéből az eszközt, én végeztem helyette.
Ezért aztán elvették tőlem a mesterséget, elcsaptak; azt mondták,
nem <span class="pagenum"><a name="Page_67" id=
"Page_67">-67-</a></span> asszony kézbe való a kard. Ugy kerültem
ide szolgálatba Vihodárhoz. Az se kapna más asszonycselédet a
házához: én sem kaptam volna más gazdát, a ki befogadjon. Hej de
hidegek a piczi lábacskái! Ne meséljek valami szépet, galambom?</p>
<p>A galamb szóról eszébe jutott Mikhálnak az ő kedvenczkéje, a ki
most is a táskájában kuttog s arra kérte a Pirkát, hogy vegye ki
onnan a szegény állatot s adjon neki valamit enni és inni. Volt
annak a számára tiszta buza is eltéve.</p>
<p>– Jaj szivecském, nem marad ám meg a galamb ennél a háznál.
Annyi vércse, bagoly van ennek a hiujában, hogy azoknak a
vijjongatásaitól is meghal az ilyen félénk teremtés. Ha pedig
megmarad az ilyen nősténygalamb, aztán párja nélkül tojást tesz le,
s azt kikölti, hát abból lidércz lesz.</p>
<p>A babona ragadós. Mikhál már kezdett tőle félni, hogy a galambja
lidérczet talál kikölteni.</p>
<p>Bántotta a veszedelmes kiváncsiság, megtudni azt, a mi előtte
ismeretlen. Ez az asszony volt az egyedüli némber a háznál. S
akármilyen nő, mégis csak ragaszkodik ahhoz a másik nő; kivált egy
ilyen háznál. Mert előtte beszélni.</p>
<p>A Pirka megetette, megitatta a galambot s azzal megint
visszarejtette a táskába, jobb annak ott.</p>
<p>Mikor ismét betakargatta a meleg dunnával, medvebőrrel a szép
asszonyt, észrevette a nyakában azt a kis selyem tarsolykát s erre
dühösen kezdtek villogni a szemei. Azt gondolta, hogy amulet, a mi
a boszorkányok hatalma ellen van kitalálva. Mikhál aztán mondá
neki, hogy az pestis üző, semmi más.</p>
<p>Erre elnevette magát a Pirka.</p>
<p>– Nincs itt arra semmi szükség. Ebbe a házba nem üt be a pestis
soha. Nagy egyptomi ragály idején mind a hóhér a sírásó. Egy se
halt még bele.</p>
<p>– Hogy lehet az? <span class="pagenum"><a name="Page_68" id=
"Page_68">-68-</a></span></p>
<p>– Hát nem tudja? Konvencziójuk van a halállal.</p>
<p>(Ezt ugyan nem kell elhinni; hanem az olyan embereken, a kiknek
az idegeik el vannak fásulva, nem fog olyan könnyen a ragály.)</p>
<p>– Szegény jó anyám emléke; sóhajta Mikhál, ajkához szorítva a
selyem vánkosát.</p>
<p>– Ne tegye azt. Inté a némber. Valahányszor az emléket
megcsókolják, a halott mindig egyet fordúl a sírjában.</p>
<p>Erre aztán Mikhálnak olyan kedve támadt kisírni magát.</p>
<p>– No no, gyöngyvirágom! Ne olyan keservesen! Mondjak valami szép
mesét? Miről meséljek? A bányarémről, vagy a hegyi törpékről?
Elmondjam a «Szalonnavár» történetét? Nem hallotta még?</p>
<p>Mikhál felhagyott a zokogással. Azt kivánta a Pirkától, hogy
mondja el neki annak az asszonynak a történetét, a kinek a ruháit ő
rá feladta.</p>
<p>– Jaj, lelkem, az igen szomorú történet. Attól maga nem fog
elalhatni. De azért csak mégis elmondom hát. Gyönyörű szép asszony
volt az; nemes házból való egyetlen leány. Férjhez adták egy
lengyel úrhoz, a kit nem szeretett. Hanem mást szeretett. Egy szép
barna magyar legényt. Nem is tartotta magát tőle távol. Egyszer a
lengyel nemes meglát egy szép gránátszín selyem ruhát a feleségén.
Kérdi tőle: hol vette az asszonyom ezt a szép selyem ruhát? Azt
mondta az asszony: «Az anyám küldte Szikszóról a nevem napjára.» Az
ura nem sajnált elmenni Szikszóra, megkérdezni a napától, hogy ő
küldte-e leányának azt a szép zöld köntöst? Visszajött megint a
feleségéhez. «Asszonyom, az anyád azt mondá, hogy igen is, ő küldte
neked a szép zöld köntöst. Te is hazudtál, az anyád is hazudott.
Valld meg, kitől kaptad azt a szép ruhát?» Akkor azt mondta neki az
asszony, hogy maga vette azt lembergi vásáron ungvári örménytől, a
maga pénzéből. Az ura nem sajnált lemenni Ungvárra, felkereste az
örményt, megkérdezte tőle: nála vette-e a felesége azt a szép
buzavirágszín köntöst? <span class="pagenum"><a name="Page_69" id=
"Page_69">-69-</a></span> Megint csak hazajött, elővette az
asszonyt: «Feleség, feleség, nem mondtál igazat; az örmény is
utánad hazudott: azt mondta, nála vetted a buzavirágszín köntöst.»
Ekkor aztán az asszony csak megvallotta, hogy a kedvesétől kapta a
granátszin ruhát. Ez lett a halála. Bizony elitélték ezért
fejvesztésre. Ebben a szép ruhában kellett neki a vesztőhelyre
kijönni, ott levetni magáról s felvenni a szőrzubbonyt. Soha se
látott még senki olyan szép termetet, oly gyönyörű fejet, oly fehér
nyakat. Ekkor történt velem az, a miről már beszéltem. Mikor az
öreg legényem kezébe vette a pallost, s azzal meglátta maga előtt a
szép teremtést, csak elzöldült az arcza, a szeme elmeredt,
elkezdett reszketni, utoljára, mintha a nehézség törte volna ki,
keresztül bukott a pallosban s leesett a padról fejtetőre. Ekkor a
kisebbik legényemnek adtam a kezébe a pallost. Az meg azt tette,
hogy térdre esett a térdeplő asszony mellé, s a kard markolatát,
mint a feszületet tartva maga elé két kézzel, elkezdé imádkozni az
«Ave Maria»-t. A birák elszörnyedtek; a lengyel nemes, a ki ott
állt közelben, elkezdett szitkozódni, gyávának, pipogyának nevezve
mindenkit, a ki «Venger» földön lakik s leköpte a vérpadomat. Erre
én dühbe jöttem. Felkaptam a pallost, s egy csapással leütöttem a
felesége fejét, s azután felkaptam azt a fejére feltüzött kontyánál
fogva, odavágtam az arczához: «nesze polyák, vidd haza a magadét!»
Ezért csaptak el azután.</p>
<p>Mikhál teste borzongott a meleg takaró alatt is.</p>
<p>– Milyen soká jön Henrik; suttogá halk szóval.</p>
<p>– Majd én kimegyek, szép báránykám, s hallgatózom az ajtón, mit
beszélnek az öreggel?</p>
<p>A Pirka kiment az étterembe, a vasajtón keresztül hallgatózni,
mi történik a toronyban? Mikhál pedig ez alatt elzengé szépen a
maga esteli zsolozsmáját; a mi felhangzott a toronyba is.</p>
<p>Nem sokára azután visszatért a Babura Pirka Mikhálhoz, azt sugva
neki, ravasz vigyorgással: <span class="pagenum"><a name="Page_70"
id="Page_70">-70-</a></span></p>
<p>– Ne busuljon, drága kincsem. Már kiengesztelődött az öreg, most
csókolódnak.</p>
<p>Hanem még azután sokáig nem jött Henrik a nejéhez.</p>
<p>Az a sok kutya úgy üvöltött az udvaron.</p>
<p>A vastag boltozaton és a kettős folyosó falán keresztül is
áthangzott még ez a szomorú zürhang Mikhál szobájáig.</p>
<p>– Majd elhallgatnak azok nem soká; biztatá őt a némber.</p>
<p>Mikhál aztán, hogy szelidebb gondolatokon pihentesse meg lelkét,
azt kérdezte, hogy van-e a háznál kert.</p>
<p>– Nem lehet azt itt csinálni, liliomszálom, felelt a Pirka. Nem
marad itt meg se virág, se fa. Próbálta azt a patronus felesége is.
Az első nyáron minden fának az ága visszafelé görbült, mintha
visszaakarna menni a földbe s a virágok gyökerét kirágta a féreg.
Nem marad itt meg más, csak a gyepübodza: annak is veres bogyója
lesz.</p>
<p>E közben a kutyák üvöltő kardala kezdett gyérülni. Mintha
kevesbednének az énekesek.</p>
<p>– De soká jön Henrik! sóhajt az asszony.</p>
<p>– Mingyárt jön már, tulipántom, édes!</p>
<p>Csak két kutya üvöltött még oda lent átkozott párdalt.</p>
<p>A Pirka mosolygott, szemöldeit hegyesen fel-felrándítva.</p>
<p>– Mingyárt itt lesz már a «tiszteletes».</p>
<p>Csak egy kutya üvöltött még odalenn, kétségbeesett magánydalt az
éjszakában. A meglódult vihar rázta az ablaktáblákat dühödten.</p>
<p>Egyszer aztán az utolsó is, mintha kettévágták volna a szavát,
úgy elhallgatott.</p>
<p>A Pirka alattomos kunczogással mondá:</p>
<p>– No most mindjárt itt lesz «a mester».</p>
<p>Mikhál mindez elidegenítő jelenetek alatt csak azzal vigasztalta
magát, hogy hiszen mind nem tart ez tovább egy napnál. Egy nap, egy
éjszaka még a siralomházban <span class="pagenum"><a name="Page_71"
id="Page_71">-71-</a></span> sem sok; egyszer majd csak vége
szakad. Ha ezt kiállta, tovább mennek. Lesz otthonuk. Csendes,
nyugadalmas papi lak. Ott azután majd lesz virágos kert is, a
galamb számára is galambház.</p>
<p>A Babura Pirka pedig jól jövendölt. A mint a kutyák elhallgattak
végkép, a hosszú folyosón férfilépések közelítettek a hálószoba
ajtaja felé; mire a Pirka czigány nyelven mondott valami büvmondást
Mikhálnak, a mit az nem értett; valami czigány áldás lehetett az, s
azzal elkotródott a szobából.</p>
<p>Nyomban utána belépett Henrik.</p>
<p>Első dolga volt a mécsest eloltani, hogy a felesége ne láthassa
az arczát.</p>
<p>Azután levetkőzött és letette magát ő is.</p>
<p>Egy fekhelyük volt.</p>
<p>Henrik ledobta magáról a medvebőr takarót. Agyon volt
izzadva.</p>
<p>A fiatal asszony didergett s fogai vaczogtak. Összehúzta magát,
mint egy sűn és nem merte behunyni szemeit. Hogy el ne aludjék,
folyvást mondta magában a «kétszer kettő: négy»-et.</p>
<p>Henriknek pedig forrósága volt: egyre hánykolódott a fekhelyén
és nagyokat sóhajtott, fohászkodott: «Jézus, Mária, Szent József!»
s ha egy perczre eltalálta nyomni az álom, úgy tett, mintha
fojtogatnák, s aztán nagyot rugott a lábával, majd szétütötte a
nyoszolyát.</p>
<p>A nő didergett, a férj nyögött, a vihar rázta az ablaktáblákat,
a háztetőkön csikorogtak a szélvitorlák, a hiú alatt sikoltozott a
kuvik. Ebben telt le az éjszaka.</p>
<p>Hajnal felé nyomta el csak az álom a nő fáradt szempilláit, ki
már két éjszakát virrasztott át s akkor aztán aludt, rémséges
látásoktól gyötörve egész addig, a míg késő reggel be nem jött
hozzá a Babura Pirka.</p>
<p>A gazdasszony egy virágos mázu csészében párolgó borlevest
hozott az ébredő asszony számára. <span class="pagenum"><a name=
"Page_72" id="Page_72">-72-</a></span></p>
<p>Mikhál az alvás után még fáradtabbnak érzé magát, mint az
előtt.</p>
<p>Szomjas volt. És minden tagja fájt.</p>
<p>Jó néven vette, hogy valami italt hozott a számára a Pirka.</p>
<p>Nem törődött vele, hogy az boszorkány, s nem sokat kérdezte,
hogy attól az italtól, a mit készített, nem változik-e át valami
mássá, mint a mi eddigelé volt?</p>
<p>Kiitta a csészét fenékig.</p>
<p>Akkor azt látva, hogy már egyedül van a fekhelyén, azt kérdé a
Babura Pirkától:</p>
<p>– Hol van az én uram?</p>
<p>Mire a Pirka azt felelte neki:</p>
<p>– Bement a városba az apjával.</p>
<p>– S mit csinál a városban az én uram? Kérdezé tovább a szép
Mikhál.</p>
<p>– Kutyákat segít fogni az apjának…</p>
<hr class="tb" />
<h2>TIZENEGYEDIK FEJEZET.</h2>
<p class="summary">(Melyben leraizoltatic, mill zewrniev naghi
wezedelem leezen abbol, ha az azzoniaallat ninchen megeleegedwe az
ew sorsaawal ees nem engedelmeskedic az ew hitews taarsaanac.)</p>
<p>A szép Mikhál még sem halt szörnyet erre a szóra.</p>
<p>Egy ideig azt várta, hogy a szive most mingyárt meg fog állani
és nem ver többet és hogy az egész világ el fog sötétülni
körülötte; még az ujjai hegyében is érezte azt a rémületet, a mi a
szivét elszorította. Aztán visszatartotta a lélekzetét, azt hitte,
hogy úgy is meglehet halni.</p>
<p>Aztán csak rájött, hogy a halált nem adják olyan könnyen!</p>
<p>Már mégis úgy kell lenni, hogy az a vajákos asszony valamit
adott be neki abban az italban, a mitől olyan rögtön elváltozzék:
valami varázsló szert; mert különben <span class="pagenum"><a name=
"Page_73" id="Page_73">-73-</a></span> nem jöhettek volna ilyen
gondolatjai; a miket nem csak magában, de az ágy szélére ülve félig
öltözetlen el is mondott: talán a jelenlevő asszonynak, talán csak
a láthatatlanoknak, talán csak a saját öt ujja hegyének, a mire az
ajkát támasztá, a térdére könyökölve.</p>
<p>«Tehát mire való a bölcsek minden tudománya? A szentek mondásai.
A horoscop. Az égi aspectusok! Hogy adnád te a kezedet, te! egy
lelkész leánya, egy olyan férfinak, a kinek az apja vérben
dolgozott? S ő is azt fogja tenni, a mit az apja. Örök vérontás
munkájába temetnéd-e el az életedet? Mindennap vérre ébredni,
vérrel feküdni le! Mindennap érezni a vért annak a kezén, a ki
megölel! Hozzá kötve lenni egy emberhez, a kinek a hivatala az,
hogy Isten teremtéseit, miknek az Ur életet adott, erőszakos kézzel
leölje! Ah, csak juhok és tulkok véréről volt pedig szó!»</p>
<p>«Mire való tehát a bölcsek minden tudománya, ha így
megeshetnek?»</p>
<p>«Az az önmozgó kutya nem hiába csóválta a farkát s öltötte a
nyelvét egyremásra: tudta, hogy kutyahalál lesz ebből. És az élő
bölcs ember nem tudta, hogy emberhalál lesz belőle!»</p>
<p>«De hát mire valók akkor az amuletek, a nyakban hordott
talizmánok? mire valók a szentek karai az égben, ha ettől meg nem
tudják őrizni a bennük bizó embert?»</p>
<p>– Hahaha! Kaczagott erre Babura Pirka; gyémántom! úgy van ám az,
hogy több az ember a világon, mint a szent a másvilágon. Nem jut
mindenkire egy, a ki gondot viseljen rá; ördög pedig minden ember
számára van hét! Engem is így lopott ám el az uram hazulról. Azt
mondta, mikor megkért, hogy timár. Én voltam a bolond, hogy meg nem
kérdeztem, micsoda bőrből dolgozik? Hopp hirével! De sokszor
megfizettem én neki ezért az egy csalásért.</p>
<p>Mikhál ránézett mereven. Nem értette meg azt a szót.</p>
<p>Pirka vállat vont rá. <span class="pagenum"><a name="Page_74"
id="Page_74">-74-</a></span></p>
<p>– Nem öltözünk fel, rubintom?</p>
<p>– Nem! kiálta daczosan Mikhál s visszafeküdt az ágyba. Hol
vannak az öltönyeim, a mikben idejöttem?</p>
<p>– Száradnak még. Nagyon nedvesek még. Meg is vannak tépve, össze
kell ölteni.</p>
<p>– Várok rájuk, míg megkapom.</p>
<p>És megtette, hogy nem kelt föl az ágyból; nem vette fel azt a
czifra gyászruhát magára, a mit a másik szerencsétlen asszony
viselt valaha.</p>
<p>Nem is alkalmatlankodott neki egész nap senki. A ház népének
mind a városban volt dolga.</p>
<p>Babura Pirka behozta neki az ebédet; de a hogy behozta, úgy ki
is vitte. Nem evett ő semmiből.</p>
<p>Este későn aztán hazajött a férfi sereg: hallatszott megint a
nagy ebvonítás, durva férfihangok; nehéz léptek a folyosókon. Csak
a mikor az ő ajtaja előtt elment valaki, fogta elhaladó csoszogásra
a lépésit; valaki azt suttogta az ajtó előtt: lassan járjatok, az
asszony fekszik.</p>
<p>Ha fekszik, hát beteg; mindenki azt hitte.</p>
<p>A Babura Pirka meggyujtotta a mécset Mikhál szobájában, mikor
beesteledett.</p>
<p>Hajh milyen boldog volt Mikhál, mikor ilyen estenden otthon a
kis kamrájában elővehette a tudákos könyvet. Akkor nem volt
egyedül.</p>
<p>Itt könyvek sincsenek.</p>
<p>Az éj beállt. Mindenki aludni ment már. Mikhál szobája felé
óvatos léptek közelítettek.</p>
<p>Az ajtó felnyilt s belépett rajta Henrik.</p>
<p>Skarlátpiros dolmány volt rajta, aranysujtással kihánytatva;
bogláros öv a derekán, még a könyökén is arany sallang fityegett,
sárga csizmához feszes szarvasbőr irhát viselt a szárán, az is tele
paszománttal. Nyalkább vőlegényt menyasszony nem is kivánhat
magának.</p>
<p>A mint pedig belépett a szobába, Mikhál felszökött az ágyából; a
medvebőrt termete körül csavarta s haragtól csattogó hangon kiálta:
<span class="pagenum"><a name="Page_75" id=
"Page_75">-75-</a></span></p>
<p>– Ki mer idejönni? Ez az én uramnak az ágyasháza: a nagylétai
lelkipásztoré! Másnak nincs mellettem helye!</p>
<p>Már úgy kell lenni, hogy a boszorkány adta bűvital változtatta
meg így a Mikhál természetét; mert különben el se lehetne hinni,
hogy a gyönge félénk teremtés, e szörnyü elhagyatottságában, ilyen
szavakra mert volna fakadni.</p>
<p>S hogy ez valósággal varázslat volt, az onnan is bizonyos, hogy
az a nagy erős ember, a kinek azt a gyönge teremtést
engedelmességre igazítani csak játék lett volna, úgy megijedt annak
eltiltó kezétől, úgy meghátrált villogó szemétől, hogy még csak
szólni sem tudott semmit; de mint a leforrázott kutya, kioldalgott
az ágyasházból, s elhordta a czifra zsinorós irhát.</p>
<p>Künn az ajtó előtt valaki elnevette magát, a ki ottan
leskelődött volt: egy női hang; mire a férfihang fogcsikorgatva
fujta ki az Isten nevét. – Az csak nem a létai lelkész volt?</p>
<p>De nem bizony! Hol van az már? A tegnapi éj, meg a mai nap
munkája után be volt zárva Henrik előtt minden templomajtó: le volt
törve előtte minden szent kathedrához vezető grádics.</p>
<p>A vén Vihodár gondoskodott róla, hogy a fia ne lehessen többé
pap.</p>
<hr class="tb" />
<p>Mikhál egyedül maradt a maga kisérteteivel.</p>
<p>Vissza gondolt elmult leánykorára: az ártatlan örömökre, a mik
közt napjai leteltek; a tanulmányokra, a mik másnak talán teher:
neki gyönyörűség okozói voltak.</p>
<p>Hová lett minden öröm és tudomány?</p>
<p>A bölcs ecclecticusok, polyhistorok, encyclopædisták mit
használnak most neki? erkölcstan, kertészettan, gazdasszonykodás!
Itt nincs se erkölcs, se kert, se gazdaság.</p>
<p>Otthoni élete is zárdai lét volt; de mégis mennyország ehhez a
pokolhoz.</p>
<p>S ha pedig arra gondolt, hogy milyen boldog lehetett
<span class="pagenum"><a name="Page_76" id=
"Page_76">-76-</a></span> volna akkor, ha annak adta volna kezét, a
kit szivében szeretett, a ki nem volt tudós, de bizonyára
becsületes, őszinte, igazlelkű és szerelmes: akkor igen rossz
gondolatai támadtak.</p>
<p>Arra gondolt, mikor a hold besütött az ablaka kettős
vasrácsozatán, hogy milyen jó dolguk van a boszorkányoknak, ráülnek
egy seprűre s ki tudnak repülni az ilyen szűk vasrács között
is.</p>
<p>Valjon gondol-e még ő rá elhagyott kedvese? Valjon meg fogja-e
tudni valaha, hogy szivének választottja mily nyomorult sorsra
jutott?</p>
<p>A mint így törülgetné sűrű könyeit: egyszer csak hallja, hogy
megzendül oda alant az udvaron egyik kedves dala, a minek az a
verse, hogy: «Amott kerekedik egy fekete felhő, Benne tollászkodik
sárga lábú holló!» Tárogató síp fujta azt.</p>
<p>A tárogató siphoz akkor is kevesen értettek. Fortélyos egy
hangműszer az: a ki nem ért hozzá, mikor belefuj, olyan hangot ad
rajta, mint mikor a kutyának a farkára taposnak; de a ki kitanulta
a módját, minden nótát a leggyöngédebb szívhez szóló hangokon tud
eljátszani rajta: olyan hang az, hogy elfacsarja az embernek a
szivét, s maga se tudja mért, sirva fakad rajta; azok a régi
dallamok úgy hangzanak belőle, hogy az embernek eszébe jut tőle
édes anyjának dajkadala s az édes apjának temetésén szólott ének,
fáj ez jól esik amaz. Ha pedig megint más hangból veszi a hozzá
értő a tárogatót s neki ereszti annak harsogó zenéjét, az meg oly
hatalmas riadót ád, hogy két mértföldnyire fölveri a csendet, s
felkölt minden érzést, a mi lángot foghat. Bátorság, elkeseredés,
legénykedő hőség támad a szivekben. A ki azt hallja, azt hiszi, ott
jönnek a Kárpátokról alá ujra honfoglaló ősei, s úgy érzi, mintha
eléjük kellene mennie: hol a kardom? hol a paripám?</p>
<p>Harmincz évvel később a Rákóczy-hadjáratnak ez volt a lelkesítő
hangszere. Azért annak az elmulta után a békeszerető <span class=
"pagenum"><a name="Page_77" id="Page_77">-77-</a></span> kormány
minden tárogatót összekerestetett az országban, nem külömben,
mintha szakállas ágyu volna és összetörette. – Nagy ritkaságnak
maradt meg egy példány a budapesti nemzeti muzeum számára: annak a
fujásához is csak kevés ember ért már az országban.</p>
<p>De akkoriban is nagy tudomány volt az. Csupán Kis-Szebenben
lakott egy tárogatós, a ki értett a betanításához. Esztendeig
kellett nála szolgálni inasképen a tanítványnak, a kit felfogadott
s az embernyi embernek aljas cselédi munkát kellett végezni, ruhát
mosni, főzni és fát vágni, a míg felszabadította.</p>
<p>Azért beszéltünk pedig ilyen sokat a tárogatóról, hogy
megértessük Mikhálnak azt a nagy örömét, a mi szivében támadt
egyszerre, mikor ezt a dalt meghallotta.</p>
<p>Az atyja gyakran beszélt előtte egy korhely, kicsapott diákról,
a kit a tanulók Simplexnek csufolnak, s a ki a dalaival sok kárt
tesz a muzsafiakban, mert elvonja őket a tudományoktól. Különösen
az a Kalondai minden korhelységét ennek köszönheti. Testi-lelki
barátok együtt. Pedig a Simplex egy aljas ficzkó, a ki nem
szégyenlett egy esztendeig a kis-szebeni trombitásnál inaskodni;
most pedig eljár a nemes urak lakodalmaira, mulatozásira, így
keresi a kenyerét. Elmegy ez az ország egyik végétől a másikig is,
ha tivornyára van kilátás.</p>
<p>Ezt mind megszólásképen mondta el a professor úr a leányának; de
milyen nagy vigasztalására szolgált neki most ez a tudomány.</p>
<p>Abból, hogy kedvencz dalait, egyiket a másik után, hallotta
elzengedeztetni az udvaron, ilyen okoskodást csinált:</p>
<p>«Ha Simplex idejött, bizonyosan azért jött, hogy Kalondai
küldte. Ha ittmaradt, bizonyosan azért maradt, hogy megtudjon
felőlem valamit. Ha megtudja, mi sorsra jutottam, bizonyosan
fölkeresi az ő testi-lelki barátját, és elbeszéli neki.»</p>
<p>S ez is vigasztalására szolgált. <span class="pagenum"><a name=
"Page_78" id="Page_78">-78-</a></span></p>
<p>Elhallgatta óra számra a szép holdvilágnál azokat az ismerős
búskomor nótákat, a miket otthon a cselédei danoltak előtte, mikor
meghallották az erdőn a tárogatót. (Mert az ilyen fehércseléd:
mingyárt utána énekli a nótát, mihelyt a muzsikát hallja az
utczán.) Maga is utána dudolta néha a «Hussz-nótát» aztán a «három
száz özvegyasszony tánczát» (lengyelül a «tri szto Bdow tancz»);
végződött a sor a «halott táncza» kisérteties dallamával.</p>
<p>Ezeket tudta a Simplex szépen fujni. Mikhál elhallgatta volna
azt reggelig.</p>
<p>Reggel bejött hozzá a Pirka. Hozta számára a borlevest, jól
megfűszerezve fahajjal, szegfűszeggel, szerecsendióval.</p>
<p>Mikhál a borleves szürcsölése közben azt kérdé haragosan
Pirkától:</p>
<p>– Ugyan ki az az alkalmatlan ember, a ki az éjjel itt trombitált
az udvaron?</p>
<p>Már kezdődött nála a ravaszkodás. – Mert ilyen az asszonyember.
Ha szeretettel, gyöngédséggel bánnak vele, akkor olyan szelid,
őszinte és igaz, mint a galamb. – A nyelve együtt jár az eszével.
De hogyha bántják, üldözik, szorongatják, akkor ravasz lesz
magától, mint a kigyó: senki se tanítja rá, mégis megtanulja. Elébb
jár az esze, mint a nyelve s mást mond, mint a mit érez.</p>
<p>Tehát azt mondta, hogy ki volt az az alkalmatlan ember?</p>
<p>Tudta, hogy ha panaszkodni fog rá, csak azért is tovább itt
tartják.</p>
<p>– Jaj, virágom! mondá a Babura Pirka. Füge-gyerek az! Az én
trombitásom.</p>
<p>– S mikor viszik el innen a lelkek? kérdé tovább is boszusan
Mikhál.</p>
<p>– Dejszen nem válik az innen meg egyhamar. Ha kergetnék, se
menne. Nagyon jól mulat a legényekkel. Bált is csaptak az éjjel. A
legények tánczosnét is hoztak: mindenik behozott magával egy házi
komondort, azt két lábra állította, s úgy tánczolta vele a
«kutyakopogóst». Ha ott lett volna, tündérkém, eldűlt volna
nevettébe. Utoljára <span class="pagenum"><a name="Page_79" id=
"Page_79">-79-</a></span> tiszteletül mindenik megcsókoltatta a
tánczosnéjával a muzsikást. Hahaha!</p>
<p>– Disznó! szólt Mikhál, a saját száját törülve meg. Aztán még se
megy tovább, a hol így bánnak vele?</p>
<p>– Dehogy megy mókuskám; ide van az kötve. Én belém
szerelmes.</p>
<p>Mikhál aztán elgondolkozott rajta, hogy milyen erős lehet
azoknak az embereknek a barátsága egymás között, a kiknek az egyike
megteszi azt a másikért, hogy önkényt beszállásolja magát a bakó
házába: nem irtózik annak vendége maradni, komázik a
hóhérlegényekkel, bolondjává lesz a mulatságaiknak, eltűri maszatos
tréfáikat, sőt még a házi boszorkánynak is udvarol; – csak azért,
hogy hirt vihessen a barátjának a felől a nő felől, ki miatt annak
a szive megfájdult.</p>
<p>A Babura Pirka ma sem hozta be Mikhálnak a viselő ruháit, a
mikben idejött; az pedig ma sem vette föl a czifra gyászmezt:
inkább azt mondta, hogy beteg és fekve maradt az ágyban.</p>
<p>Henrik pedig egész nap feléje sem mert jönni.</p>
<p>Sem ezen a napon, sem a másik napon. Várt, a míg Mikhál egyszer
fel fog kelni.</p>
<p>Az pedig inkább nem evett egész nap egyebet levesnél, csak hogy
azt mondhassa, hogy beteg és ne legyen kénytelen felöltözni.</p>
<p>És aztán éjről-éjre mindig hallotta azokat a dalokat az ablakán
keresztül; mintha valaki biztatná a tárogatóst odalenn, hogy csak
azért is fujja tovább!</p>
<hr class="tb" />
<p>Henrik ez alatt folytatta a maga mesterségét.</p>
<p>Hogy jobban beleszokjék, egész nap nem hagyták kijózanodni.
Adtak neki nehéz komlóval készült sert, a mitől az ember feje
elbutul. Enni pedig sok fokhagymát adtak neki, a mi az embert
goromba pimaszszá teszi. Az a tudat maga, hogy az ember fokhagymát
evett, elég arra, hogy magát minden finomság ellenségének tekintse.
A durva <span class="pagenum"><a name="Page_80" id=
"Page_80">-80-</a></span> tréfák, miket apja legényeitől hallott; a
szenny és piszok megszokása; a nehéz mámor, a miből egész nap nem
engedték kijózanodni, napok mulva annyira eldurvították a lelkét,
hogy nem is lett volna képes egy olyan gyöngéd teremtéshez, mint
Mikhál engesztelőleg közelíteni, hanem inkább megtanult trágár
dalokat énekelni és versenyt káromkodni a többi csamangókkal.</p>
<p>Ha a nagytiszteletű úr látná most a vejét: azt hinné, hogy ez az
a «homunculus», a kiből az alchimista kiszivattyúzta a régi lelket
s újat fujtatott beléje.</p>
<p>Az, hogy a felesége kikergette a hálószobájából, semmi
rendkívüli dolognak nem találtatott. Abban a században az asszonyok
olyan szemérmetesek és tartózkodók voltak, hogy nem is lett volna
illendő, ha az új házasok mingyárt az első napokban szerelmetes
turbékoláson kezdték volna: sőt megkivántatott, hogy mikor a férj
az első csókot elrabolja a felesége ajkairól, az asszony tíz
körmének a nyomait ugyan elhozza az ábrázatján; nem különben,
mintha párduczokat szelidített volna; s a mely asszony a mézes
hetek elején ki tudta dobni a férjét egy párszor a hálószobájából,
az nagy magasztaltatásra tarthatott számot.</p>
<p>Ahhoz is szokva voltak, hogy a szemérmes asszony, a ki rátartja
magát, megvonja magától az eledelt; sőt úgy tesz, mintha megnémult
volna az első napokban. Ez is a jó erkölcshöz tartozott. Csak
azután, ha sokáig tartott az abstinentia, úgy, hogy az egészségi
állapotot lehetett félteni, gondoskodtak annak eloszlatásáról. Az
enni nem akarás ellen ürömlevelet dugtak az asszony csizmácskájába.
Arra pedig, hogy a szava megjöjjön, a «békakorsócska» levelét
mártották az italába (mivelhogy a béka a vizi állatok között az
egyedüli, a melyiknek szava van).</p>
<p>Ha pediglen bűbájos megrontáson alapult volna a hitvesek közötti
antipathia, ennek az eloszlatására semmi sem használt olyan
bizonyosan, mint a «mandragora» gyökér, mely tökéletesen olyan,
mint egy emberi alak, <span class="pagenum"><a name="Page_81" id=
"Page_81">-81-</a></span> a két lábszárával, s szintén, mint az
embernél, külön van a férfi, külön a nővirág. Azért az ilyen
mandragora gyökeret szokták az egymástól idegenkedő házastársak
vánkosába dugni, még pedig a hím mandragoráét a nőébe, a nő
mandragoráét a férfiéba. Ezzel a mandragorával egész vásárt űztek a
hegyvidékiek és csaltak is vele, mert a közönséges mirabilis
gyökerét adták el helyette, a minek természetesen nem volt ez a
virtusa. Ha nem használt a szer, akkor nem volt igazi a
mandragora.</p>
<p>A Mikhál tehát még mindig megkötve tartotta magát, hogy se föl
ne keljen, se föl ne öltözzék, se meg ne szólaljon, se valami
ételnek nevezhetőt be ne vegyen.</p>
<p>Péntek napon azonban, mikor a Pirka belépett a Mikhálhoz, az
erőset tüsszentett.</p>
<p>Péntek napon tüsszenteni annyit jelent, hogy ellenségünk
diadalmaskodik rajtunk. Magyarázá neki a Pirka.</p>
<p>Azután meg észrevette, hogy az ablak vas táblái éjszakára nyitva
voltak hagyva s azért megfeddé Mikhált: «az nem jó, ha valakire a
hold rásüt, mikor alszik, mert mind kihúzza az ember szivének az
erejét».</p>
<p>Azután azt is megsugta a Mikhálnak, hogy az ifju patronus ma
teszi le a remekét!</p>
<p>Hogy mi lesz ez a remek? azt elgondolhatta Mikhál.</p>
<p>Az ilyen alkalomra minden legénynek egy szűknyakú üvegcse aqua
vitæt szoktak inni adni, hogy erősebb legyen a szív tőle. A
patronus maga olyan aqua vitæt használt, a mibe szarvas könyek
voltak vegyítve és napraforgó virág harmatja, a mi Arnoldus de
Villanova bizonyítása szerint olyan hathatós életerősítő szer, hogy
a ki azzal él, talán soha se hal meg, a míg abban nem hagyja.</p>
<p>A Henriknek még azonkívül ezen a napon, mivel hogy egy idegen
kutya megharapta a bokáját s nem lehetett tudni, hogy nem volt-e
«rossz» kutya? a szokásos antidotumot be kelle venni, a mi az
akkoriban oly nagybecsben tartott contrayerva pilula volt, a mit a
sumatraiak találtak <span class="pagenum"><a name="Page_82" id=
"Page_82">-82-</a></span> fel a boitinenga kigyó mérges harapása
ellen. Lehet, hogy ennek is hevítő hatása volt a vérére.</p>
<p>Az is meglehet, a mint a tudósok mondják, hogy a vérengzés
látása felkölti az állati szenvedélyeket, s a mely napon valaki
vért ontott, azon leginkább hajlandó a szerelemre.</p>
<p>Mindezekhez hozzájárult, hogy ezen a napon este az öreg patronus
nagy áldomást adott az egész legénységnek, a hol először sert,
azután veres bort ittak. A legények is sokat kötődtek a Henrikkel:
csufolták, hogy papucsvitéz, hogy a felesége a szögletbe szokta
állítani s megdöngeti a guzsaly-nyéllel; fejébe ment a bor és a
vér; a mandragora megtette a többit: mikor vége volt a
dinom-dánomnak, odament a Mikhál szobájának ajtajára, neki vetette
a vállát s betörte azt erőszakosan.</p>
<p>Reggel a szép Mikhál szeme alatt volt egy kék folt, a homlokán
meg egy daganat; a nyakáról meg le volt szakítva az a drága amulet,
a mit az anyja készített a pestis ellen, s a mit az apjától kapott
nász-ajándékba.</p>
<p>– Minek vagy te már nekem? mondá az amulethoz beszélve; ha meg
nem tudtál engem védelmezni? Mely pestisnek, mely döghalálnak
akarsz még lenni elhárítója, ha ezé nem voltál?</p>
<p>Azután elővette a galambját, a mit magával hozott hazulról:
ahhoz beszélt.</p>
<p>– Te vagy az oka mindennek! Miért fájt a szivem olyan nagyon
miattad? Miért nem tudtalak megölni akkor? Fojtottalak volna meg;
koppasztottalak volna meg; huztalak volna nyársra; téptelek volna
szélylyel; most nem volnék itten. Már most eredj haza. Vidd vissza
az amuletet. Kössük a nyakadba. Vidd el az atyámnak. Tégedet védjen
meg az amulet az úton vércséktől, kányáktól, atyámat otthon az én
keserű sóhajtásaimtól.</p>
<p>Azzal fogta az amuletot s a szalagnál fogva, melyen meglátszott,
hogy nem leoldva, de erővel volt leszakítva a nyakából, felköté azt
a galamb szárnyai alá. <span class="pagenum"><a name="Page_83" id=
"Page_83">-83-</a></span> Aztán kinyitá az ablakot s szárnyára
bocsátá a galambot.</p>
<p>A galamb egyet nevetett galambok módjára, aztán felrepült a
magasba s Mikhál nem tudta meg többé, hogy mi lett belőle?</p>
<p>Hát pedig az lett belőle, hogy még az nap hazaérkezett
Késmárkra, s a mint a nagy tudományú férfiú vastag könyvébe
elmélyedve ülne, megzörgeté az ablakát.</p>
<p>Tudós Frölich Dávid professor csodálkozva bocsátá be az ablakán
a szárnyas postát s még nagyobb lett megütközése, mikor meglátta
annak a szárnyai alá kötve a drága amuletot, a minek a szalagja
erőszakkal volt elszakítva.</p>
<p>A milyen bölcs volt és nagy mathematikus, ebből kiszámítá, hogy
leányával nagy bajnak kellett történni.</p>
<p>Nem kérdezte aztán a jó tudós az égi jegyek aspectusaitól, hogy
jó nap-e ez az útazásra? se karavánra nem várt, a kihez
útazótársnak csatlakozzék; hanem rögtön fogta a botját és elindult
egyes-egyedül gyalog, – felkeresni a leányát.</p>
<p>Azután hol gyalog, hol szekérre kapva, hol szamaragolva
igyekezett egyenesen Nagy-Létára. Hite szerint ott kellett már
lenni az új párnak.</p>
<p>Ott az özvegy tiszteletesné pedig nagy zúgolódással fogadta,
hogy még színevilágát se látta az új papnak; a mi nagy hiba; az
újszülötteket mind a szomszédba hordják keresztelni. Sőt, a mi még
nagyobb sérelem, a mult heti lőcsei vásáron a protestans hitű
gonosztevőket is a pápista barát kisérte ki a vesztőhelyre, a mi
flagrans megsértése a linczi békekötésnek s kárbaveszése négy
körmöczi aranynak.</p>
<p>A tudós úr innen Kis-Szebenbe ment. Kérdezősködött Henrik atyja,
az öreg Kaczenreiter felől.</p>
<p>Soha senki sem hallotta ezt a nevet Szeben városában.
«Vihodár»-nak hítták annak az apját is. Még a városi számadások
rubrikáiban sem volt annak más neve, mint Vihodár. A fiáé is az
lesz. <span class="pagenum"><a name="Page_84" id=
"Page_84">-84-</a></span></p>
<p>Az öreget kinevették a Kaczenreiterével. Azt mondták neki, hogy
áprilisbe küldte valaki.</p>
<p>Nem akart tágítani. Sorba járt minden házat Szeben városában,
keresve a vejét, meg a leányát s nem találta őket sehol.</p>
<p>Arra az egyre nem jött rá, minden tudománya és bölcsesége
mellett, hogy abban az egyetlen egy házban keresse őket, a mely a
városon kívül van.</p>
<p>De ugyan, hogy is jöhetett volna ilyen gondolatra?</p>
<h2>TIZENKETTEDIK FEJEZET.</h2>
<p class="summary">(Mell naghion kis zaamu zawacbol fog aallani,
hanem annaal svlosabbacbol.)</p>
<p>Mikor ezen a reggelen a Babura Pirka feljött az asszonyához,
nagy bámulatára teljesen felöltözve találta őt maga előtt. A szép
gránátszín selyem rokolya volt rajta.</p>
<p>Mikhál kikergette a gazdasszonyt a minden reggeli levessel.</p>
<p>– Hozz nekem sült húst és vörös bort! parancsolá e helyett.</p>
<p>Megjött hát már a szava is, meg az étvágya is.</p>
<p>(Ezt már bizonyosan a csizmájába dugott üröm és a békakorsócska
okozá.)</p>
<p>Mikor aztán a Babura Pirka előjött a mindig kész hideg
fokhagymás sülttel és a palaczk borral, Mikhál leült az asztalhoz s
elébb ivott, aztán evett, – aztán megint ivott.</p>
<p>– Tölts még! parancsolá a gazdasszonynak.</p>
<p>Mikor aztán jól evett és ivott, akkor odafordult a Babura
Pirkához és azt kérdé tőle:</p>
<p>– Mit csinál akkor egy asszony, hogy ha nem szereti az urát?</p>
<p>– No, ahhoz én értek egy kicsit. Felelt rá a Pirka.</p>
<p>Akkor megint azt kérdé tőle a Mikhál: <span class=
"pagenum"><a name="Page_85" id="Page_85">-85-</a></span></p>
<p>– Hát akkor mit csinál egy asszony, hogy ha mást szeret?</p>
<p>– De már ahhoz meg nagyon értek!</p>
<p>– Hát akkor mit csinál egy asszony, ha nem hisz többé a
mennyországban?</p>
<p>– No ahhoz meg már tökéletesen értek.</p>
<h2>TIZENHARMADIK FEJEZET.</h2>
<p class="summary">(Meeg chac gianittatnac; de egeezlen nem
tvdatnac az gonoz bozorkaan alattomoss practicai.)</p>
<p>A Babura Pirka mindenekelőtt hozott be magával egy tégelyben
olyan szert, a mitől az ütések kék foltjai csoda módon nagy
hirtelenséggel elmulnak; a mely pedig nem áll egyébből, mint
corporis Christi napján hajnalban bal kézzel, a napnak hátat
fordítva a földből kitépett buzavirág gyökerének levéből, item:
zöld csütörtökön szedett cardamomum nedvéből, szűzraj mézével
összekeverve. Ezzel bekenegeté a Mikhál homlokán és arczán látható
kék foltokat, a mi annak nagyon jól esett. Aztán megdicsérte jól,
hogy ugyan a Henrik mester is elmehet dicsekedni azzal, a mit
kapott.</p>
<p>Azután pedig megfelelt neki legelőször is az első kérdésére.</p>
<p>– Tehát legelőször is, kedves rózsám, ha egy asszony nem szereti
az urát: akkor úgy tesz, mintha nagyon szeretné, mert a féltő
indulat olyan mérges kutya, ha éhezik, ébren van, ha jóllakott,
elalszik. A ki nem szereti az urát, azon van, hogy az se ne lásson,
se ne halljon. S nem terem a hegyek között oly bűvös-bájos gyökér,
a mitől a férj úgy megvakuljon, megsiketüljön, mintha az asszony
megcsókolja a szemeit s azt sugdossa a fülébe: «galambom,
gyémántom». A mely asszony haragos, az mindig a hátán hordja a
férjét, a jó kedvű asszony ellenben mindig a fején ül az urának s
odaviszi, a hova akarja. A szép asszonynak nem <span class=
"pagenum"><a name="Page_86" id="Page_86">-86-</a></span> kell még
kantár, hogy lovat csináljon a szakállas emberből, a hogy mink vén
boszorkányok szoktuk. Selyemszál is jó még annak: hizelkedő
hangjának selyemszála. Aztán a szép asszonynak a tenyere, a mi
végig czirógatja az ura orczáját, olyan aranybánya, hogy nincs az a
selmeczi bánya, a mi úgy fizesse a termésaranyat. Erre pedig nagy
szüksége van az olyan asszonynak, a ki a másik kérdésére is választ
akar kapni. Hát még a harmadikra? Már pedig én azokra is tudok
választ adni. A milyen igaz, hogy Babura Pirka a nevem s
boszorkányok hadnagya vagyok, olyan igaz, hogy elhozom neked,
szépséges violám, a te szeretődet. Azt se kérdem, kinek híják? Azt
se kérdem, hogy hol lakik? Messze van-e, közel van-e? Elküldöm érte
a bakkecskémet s az elhozza őtet, a hova kivánod, ha az én
tanácsomat mindenben követed.</p>
<p>A boszorkány hatalmat vett már a gyönge asszonyi teremtésen úgy,
hogy az megfogadta az első tanácsát. Mikor délesti ebéden
összetalálkozott az urával, bár mások is látták, nem szégyenelte
azt megölelgetni, körülczirógatni, sőt azt is eltűrte, hogy az ura
a térdére ültesse, s kérlelő gyöngédséggel megcsókolja az arczán
azt a kék foltot, a mit nem haragból jövő ütés ejtett. A mi mind
nem lett volna kárhoztatásra méltó enyelgés, mert hiszen
hitvestársak voltak; hanem tudjuk, hogy ez csak tettetés volt az
asszony részéről, mert szivének mélysége utálattal és gyűlölettel
volt eltelve azon férfi iránt, a ki elszakította őt az igaz
szeretőjétől, azon hazug kecsegtetéssel, hogy tiszteletes
asszonynyá teszi, pedig hóhérmesternévé tette: örökre eltemette,
hogy soha tisztes társaságot ne lásson életében.</p>
<p>Azonban pedig olyan jól tudta követni a Babura Pirka rossz
tanácsát, hogy a férjének hizelkedjék (pedig nem is a skárlátpiros
dolmány volt rajta, hanem csak a munkához való vászon köntös), hogy
az ura örömében és nyájasságában lecsatolá a zubbonyát átszorító
bőrtüszőt, s odaönté az ölébe, a kötényébe, a kétszáz aranyat.
<span class="pagenum"><a name="Page_87" id=
"Page_87">-87-</a></span></p>
<p>– Ez a te móringod!</p>
<p>Aztán mondja valaki, hogy a hóhér nem gavallérember!</p>
<p>Másnap reggel előfogta a Mikhál a Babura Pirkát, s azt mondá
neki, hogy már most feleljen a második kérdésére.</p>
<p>– Mit csinál egy asszony, a ki mást szeret?</p>
<p>– Jaj, lelkecském, erre nem olyan könnyű megfelelni. Azt a mást
kell felkeresni elébb. Azt pedig fel nem találja más, mint az én
fekete bakkecském. Az pedig mind addig nem kelhet útra, a míg arany
patkót nem vernek a lábára.</p>
<p>A Mikhál a tarsolyába nyult s kivett belőle négy aranyat, s
odanyujtá azt a boszorkánynak, megzörrentve a tarsolyt, hogy
hallassék, hogy van ott még több is.</p>
<p>A bűvölő asszony elnevette magát.</p>
<p>– Hát nem tudod, kis bogárkám, hogy a kecskének hasított körme
van: nem négy patkó kell annak a lábára, hanem nyolcz.</p>
<p>Mikhál egy szóra odaadta neki a másik négy aranyat is.</p>
<p>– No meglátod kis békácskám, hogy elhozza neked a szeretődet a
fekete bakkecske; csak el kell várni az idejét a mikor egyszer mind
az öreg, mind a fiatal patronus elmennek hosszú útra, a mi
bizonyosan meglesz az eperjesi országos vásáron.</p>
<p>A Mikhál hitt a boszorkánynak mindent.</p>
<p>Hát mit tehetett mást? Mikor minden eddigi hite leromboltatott;
apja bölcsesége, anyja amulétja erőtlen semmiséggé lett szemei
előtt; megcsalták, megalázták, bezárták, kicsúfolták, megkinozták;
pedig senkinek se vétett; pedig olyan jó volt. Azt gondolta, no hát
legyünk rosszak, talán azért jobb lesz a fizetés?</p>
<p>Babura Pirka pedig abból a nyolcz aranyból négyet mindjárt
odaadott a Simplexnek, a többit megtartá magának s ettől a naptól
fogva Mikhál nem hallá a tárogató dalait az udvarban zengeni.
<span class="pagenum"><a name="Page_88" id=
"Page_88">-88-</a></span></p>
<h2>TIZENNEGYEDIK FEJEZET.</h2>
<p class="summary">(Az holott elmondatic, mikippen nem mindenkoron
keewaanatos zerenche az hatalmas vracnac taarsasaagaabann walo
mvlatozaas.)</p>
<p>Annak pedig, hogy a szép és szerencsétlen Mikhál miért nem hallá
többé a tárogató dalait az udvaron felhangzani, nem egyéb volt az
oka, mint hogy a Pirka elküldé a Simplexet, hogy keresse fel azt a
férfiut, a kit az ifju asszony szive szerint szeret, s a kiről
annyit tudott volt, hogy a Simplexnek jó barátja.</p>
<p>Annyit ugyanis kivallott előtte a tárogatós, hogy Mikhál akarata
ellenére adatott férjhez s mást szeretett igazán; de mint afféle
németnek, a ki előre lát és soha sem hordja a nyelvén a szivét,
mint a magyar, volt annyi jó dolga, hogy nem mondta meg a
boszorkánynak az ifju valódi nevét, sem azt, hogy hová való igazán,
hanem hazudott neki valamit mást. Hiszen, ha boszorkány, hát
találja ki magától!</p>
<p>A gonosz Pirkának azonban elég volt ennyit tudni, hogy a szegény
ártatlan teremtést megrontsa. Mert az ilyen boszorkánynak nemcsak
azért jár az esze a fiatal asszonyok tőrbe ejtésén, mivelhogy ők
maguk már lekötelezték magukat a Belzebubnak, hanem azért is, hogy
a kit egyszer praktikáikkal megejthettek, azt azután kényük szerint
kifoszthatják s azoknak a gyöngeségéből saját maguk
duskálkodhatnak.</p>
<p>Az előre kapott nyolcz aranyból tehát négyet odaadott a
Simplexnek utiköltség fejében, s utbaigazította, hogy merre menjen
ki Sáros felé, minthogy a tárogatós azt állította, hogy Mikhál
kedvese Erdélyben lakik.</p>
<p>A Simplex pedig, mind a mellett, hogy német volt, mégis jámbor
igaz ember volt, s minthogy iskolákat is járt, jól tudta azt, hogy
az olyan házasságot, melynek kötésénél csalás fordult elő, a
consistorium meg szokta semmisíteni; már pedig itt világos a
csalás, a midőn a kérő <span class="pagenum"><a name="Page_89" id=
"Page_89">-89-</a></span> mint lelkész mutatja be magát, s kisül
róla, hogy hóhér. Ezt akarta ő tudtára adni testi-lelki barátjának,
a ki azután, ha kivánta, elválaszthatá lészen az asszonyt a
csalárdul hozzákötött urától, hogy törvény szerint egybekeljen
vele.</p>
<p>És annak köszönheté a Simplex, mivelhogy igaz úton járt, a maga
csodálatos megszabadulását a legnagyobb veszedelmekből, a miktől
semmiképen meg nem menekült volna, ha ő is olyan gonosz szándékból
indult volna el felkeresni a Mikhál kedvesét, a milyenből őt a
boszorkány útnak indítá.</p>
<p>Mert alig haladt valami egy óra járásnyira, a tárogatóval a
hátán, abban a mély völgyben, a mit Farkasvölgynek és
Bukfenczvölgynek is neveztek akkoriban, s a min oly keskeny út
vezetett végig, meredek sziklák között, hogy két öszvér alig birta
egymást kikerülni, a mint egyszerre csak eléje ugrik két marczona
alak egy sziklahasadékból s baltát forgatva a feje fölött, azt
mondja neki, hogy «megállj».</p>
<p>A jámbor tárogatós nem tudhatta, hogy mifélék, a kik
megállítják? mert azon időben a vármegye pandurjai épen olyan
öltözetet viseltek, mint a zsiványok, hogy azokat könnyen
meglephessék. Fejükön magas báránybőr süveg volt; ingük fekete,
mert zsírban volt kifőzve s aztán a kürtőben megfüstölve; az is
derékban tüszővel leszorítva, ebbe handzsár és kalapács dugva;
lábaikon bocskor, kezeikben puska és hosszúnyelű balta.</p>
<p>Az utonállók azt mondták a tárogatósnak, hogy várjon ott, a míg
a többiek előkerülnek, majd azok aztán megmondják, hogy mi lesz
vele? addig pedig ki ne nyissa a száját, mert főbe kóllintják.</p>
<p>Nem sokára egy füttyentés után előjött, a sziklákról leugrálva,
hasonló négy marczona ficzkó, azok a tárogatóst közrefogták s
intettek neki, hogy menjen velük.</p>
<p>Egy szűk sziklavágányon kényszerítették fölhágni, a mibe
jobbról-balról emberi tudománynyal lyukak voltak <span class=
"pagenum"><a name="Page_90" id="Page_90">-90-</a></span> vágva,
hogy a felmászó kezével, lábával azokba kapaszkodhatott. Olyan volt
az, akár egy kürtő. S helylyel-közzel nagyobbacska lyukak tátongtak
a sziklafalból, a mikből félelmes morgás hallatszott elő. A kisérők
biztatták a Simplexet, hogy semmit se féljen, medvebarlangok azok,
az öreg medve szoptat ilyenkor: nem bánt senkit, ha nem
háborgatják. Hanem szemközt találkozni csakugyan nem szeretett
volna a Simplex egy szörnyeteggel, a ki talán még a zsiványnál is
rettenetesebb teremtés, s a kinek ismerte azt a jó szokását, hogy
mikor egy ilyen szűk úton összetalálkozik a hegy lakóival, azt
szokta tenni, hogy két lábra emelkedik és az útban talált embert,
nem is rosszakaratból, hanem csak játékból úgy átöleli, hogy
megfulad a karjai között, a mikor a hegylakó nem is szokta védni
magát, csak kirántja a kését, s a nyelével a tüszőjének feszítve,
bevárja, hogy az ölelkező medve markolatig döfje a szügyébe. Így
néha megmenekül az ölelésétől.</p>
<p>A mint a szűk sziklakürtő végét érte, egy tágas, köröskörül
meredek szirtektől körülfogott szakadékban találta magát a
tárogatós. Ez volt a rablók tanyája.</p>
<p>A meredek sziklák ormairól terepély fenyőfák borultak össze e
völgy felett, mintegy mennyezetül s egy gránithasadékból vidám
csorgó csergedezett elé, a minek két rovátkolt kő közé szorított
zsilipje volt; ennek a czélját csak később tudta meg a Simplex.</p>
<p>Az első tekintetre bizony káprázott a szeme attól, a mit látott.
Száznál is több rabló hemzsegett a sziklateremben. Csoportokban
ültek a bográcsok előtt, mik háromlábú bakokra akasztva, rotyogtak
a pattogó tűz felett. Egyik zsivány a szakács, a másik a bébillér.
Ez aprította a juhhúst, amaz keverte a bográcsban, tejet töltve a
húsra víz helyett s abba fahéjt, szekfűszeget, sáfrányt hintve
marokkal, a mi igazi zsiványfényűzés. Mások meg a hordók körül
ültek s azoknak a fenekén koczkáztak. Valamennyi nagyon halkan
beszélt; senki sem kapkodott előre a bográcsba, s nem nyúlt a
csapra ütött hordókhoz, a mikben <span class="pagenum"><a name=
"Page_91" id="Page_91">-91-</a></span> ser, bor és pálinka
lehetett. Nagy volt a fegyelem közöttük.</p>
<p>A sziklatér közepén málhakötegek voltak felhalmozva, minőket a
kereskedők szoktak vásárra vitt kelmékből összehajtogatni; e drága
trónuson ült a három rablóvezér.</p>
<p>Ők is épen olyan öltözetet viseltek, mint társaik; de azért
mégis voltak olyan különösségeik, a mikről a Simplex sorban
felismerheté őket, a népmonda szájról-szájra adott leirása
szerint.</p>
<p>Az egyik vezér a Hafrán volt, ismeretes arról, hogy szereti a
pompát: a mi abból állt nála, hogy a tüszője körül volt rakva
felfűzött aranypénzekkel, s a kalapjának a karimájáról köröskörül
csüggtek le a rozinoblék, az akkori divat szerint viselt füles
aranypénzek, az ujjain is aranygyűrűk voltak, s a pallosának
drágaköves volt a tokja meg a markolatja. A rabló óriási termete
által is kitünt a többiek közül.</p>
<p>A második vezér volt a Bajusz. Ez magával hordta a nevét, hosszú
bajusza volt, s annak a végére egy-egy arany rozinoble akasztva.
Mikor inni vagy beszélni akart, akkor fogta a bajuszát s a füle
mögé kanyarította.</p>
<p>A harmadik vezér volt a Jankó. Alacsony, szikár termet, a miből
senki sem nézte ki azt a roppant erőt, a mi benne lakott. Olyan
ugró volt, hogy álló helyéből fel tudott szökni másnak a vállára,
sőt a vágtató ló hátára, a futó szekérre is felugrott a földről.
Nem is győzte le még birkózásban senki, ha mindjárt maga Sámson
lett volna is.</p>
<p>Erre is könnyen ráismerhetett a Simplex, a szájában tartott
helleborusról. Köztudomásu volt Jankóról, hogy ő kora
fiatalságától, mint Cambyses fia, hozzá szoktatta magát a
helleborus-rágáshoz, a mi által azt érte el, hogy semmiféle
méreggel el nem lehetett alattomban veszteni; másfelől meg oly
méregerő volt a szájában, hogy a mely asszonyt megcsókolt, az
rögtön elkábult, ha pedig férfival <span class="pagenum"><a name=
"Page_92" id="Page_92">-92-</a></span> birkózott, s beleharapott
annak a nyakába vagy az arczába, az rögtön holt emberré lett.</p>
<p>Most is ott volt a szájában a helleborus-gyökér, czafrangos
levélbokrétájával kifelé fordítva. Ezen keresztül beszélt a
Simplexhez.</p>
<p>– Mi vagy? Mi neved? Honnan jösz? Hová mégy? Kit szolgálsz?</p>
<p>A Simplex megerősíté a szivét, hogy bátran feleljen; mert a
zsiványok előtt nagy vétek az, ha valaki tőlük fél s inkább
megkegyelmeznek annak, a ki bátorságot mutat.</p>
<p>– Árva gyerek vagyok. Apám, anyám nem ismertem, Sziléziában
születtem. Nem tudom minek kereszteltek? Társaim elneveztek
Simplexnek azért, mert nagyon együgyű vagyok. Kézsmárkról jövök, a
hol Mátyás mestertől trombitálni tanultam; megyek Sárosra,
szolgálatot keresni valami nagy úrnál, a ki szereti a muzsikát,
vagy valami toronyőrnél, a kinek segédre van szüksége.</p>
<p>A rablóvezér folyvást nézte a beszélőt merev, éles tekintetű
szemeivel, s egyre majszolta a helleborust.</p>
<p>– Ha Kézsmárkról jöttél, akkor utadba esett a hámori kopanicsa.
Láttad-e a Kopanicsárnét?</p>
<p>– Láttam. Gyönyörű szép menyecske.</p>
<p>A rabló szemei felvillantak erre a szóra.</p>
<p>– Az a menyecske az én kedvesem. Hát az urát láttad-e?</p>
<p>– Láttam. Csúf öreg ember.</p>
<p>– No, hát ha ismered, menj vissza még egyszer hozzájuk:
megfizetem a fáradságodat. (Azzal büszkén a tüszőjére ütött,
csakúgy csörgött benne a sok tallér.) Aztán mondd meg nekik, hogy
mind a kettőjüknek van már egy a rováson. Az asszonynak is, az
urának is. Az asszony a minap a lőcsei búcsúban, a mészárosoknál
tánczolt a kis-szebeni juhászszal, jó méhser mellett, kivilágos
kivirradtig. Az ura meg nem rég elvezette a hegyi utakon a hátunk
mögött a kis-szebeni vihodár fiát feleségestől, a kikre fájt a
fogunk. Hát mondd meg nekik, hogy nem sokára odamegyek <span class=
"pagenum"><a name="Page_93" id="Page_93">-93-</a></span> hozzájuk.
Aztán akkor az asszonyt jó kedvünek lássam; az urát meg sehol se
lássam. Mert ha az asszonyt egyszer ajkán csókolom s az urát arczul
harapom, ez nekik elég lesz. (E szónál kivette a szájából a
helleborust a rabló, s a Simplex akkor látta, hogy annak a szája
egészen sárga a növény nedvétől, s a mint nevetesre szétnyitá az
ajkait, a két sor foga is egészen sárgának látszott, a mit
borzasztó volt nézni.) Ezt hírül viszed nekik, trombitás, tudod?
Most pedig velünk maradsz, eszel-iszol, a mennyi beléd fér, és
aztán muzsikálsz nekünk, a hogy kifér belőled. Megfizetünk
érte.</p>
<p>A szegény Simplex ugyan örült, hogy ilyen símán
megszabadulhatott s még egy kis pénzkeresetre is volt kilátása.
Igéré keményen, hogy elviszi az izenetet.</p>
<p>Ez alatt megfőtt a tokány a nagy bográcsokban: a rablók
hozzáfogtak a lakomához. A megfőtt húst kiönték a bundára, annak a
bőre volt az abrosz is, a tál is; a miről bicskával ettek. Hanem az
iváshoz annál nagyobb pompával járultak. Arany, ezüst kelyhek,
billikomok jártak kézről-kézre, miket templomokból, úri
kastélyokból raboltak el s valahányszor egy rabló ivott, az mindig
áldomást mondott egy felmagasztalt bajtársra, a ki a keréken, a
bitófán, a vesztőkarón, vagy más ilyen szép halálnemével végezte
dicsőséges pályafutását, s a felköszöntő aztán elmondta a
többieknek a pajtás viselt dolgait: hány embert ölt? hány rablásban
vett részt? milyen selyemkapczája, milyen úrasszony szeretője volt?
s végezetül milyen bátran állotta ki a hóhér minden kinozását s nem
vallott a társaira semmit.</p>
<p>A Simplexnek pedig tust kellett fújni az áldomáshoz.</p>
<p>Ivás közben aztán megjött a rablóknak a beszélő kedve. Elkezdtek
saját hőstetteikkel dicsekedni nagy fenhangon; hogyan raboltak ki
nagy utazó karavánokat, hogy ütöttek rajta uri kastélyokra, a
mikben minden élő lelket más-más halálnemével irtottak ki, hogy
töltötték tele a zsidó száját olvasztott ólommal s milyen
torzképeket csinált az attól? <span class="pagenum"><a name=
"Page_94" id="Page_94">-94-</a></span> hogy vallatták ki a gazdag
fösvényből kincsei rejtekét kínzásokkal, hogy repesztették ketté,
két fasudárhoz kötve, az elfogott pandurokat, s hogy gyújtották a
templomot az odamenekült parasztok fejére? Mindegyik versenyzett a
dicsekedésben, hogy nagyobb legyen a másiknál.</p>
<p>A Simplex már csak azért is egyre fújta a tárogatót, hogy ne
legyen kénytelen hallgatni ezeket az ocsmány beszédeket.</p>
<p>A rablók őt is kényszerítették velük együtt enni és inni, s jó
szerencséje volt a Simplexnek, hogy diák korában nagyon kitanulta
ezt a tudományt s győzte az italt, különben még megártott volna
neki. Jól tudta pedig, hogy minden szabadulása abban van, hogy
birja-e még a tárogatót fújni, mint a hogy a mesebeli czigányról
tudjuk, a ki azért hegedült a farkasoknak, hogy meg ne egyék.</p>
<p>E közben beesteledett, a sziklavölgyet csak az égő farakások
világították még meg, a zsiványok valami fertelmes toporzékoló
tánczhoz kezdtek, a mihez a Simplexnek, egy hordóra felállva,
kellett fújni a toborzót; a tomboló alakok ordítottak, rikácsoltak,
lövöldöztek s a baltáikat olyan ügyesen hajigálták ahhoz a
hordóhoz, a min a Simplex állt, hogy az mind a hegyével állt meg a
hordóban, leugrania pedig nem volt róla szabad. Olyan látvány volt
az, hogy a pokolban sem látni mását.</p>
<p>A Havrán végre azt parancsolá a Simplexnek, hogy fújjon egy
riadót a tárogatón.</p>
<p>A Simplex fújt neki egy riadót.</p>
<p>– Te pacholecz! harsant rá a rablófőnök, ez épen olyan riadó
volt, a milyennel minket az ördög kastélyánál fellármáztak; nem te
voltál az az ördöngös trombitás, a ki azt tette?</p>
<p>Fejébe ment-e már akkor a Simplexnek a sokféle ital? vagy úgy
okoskodott, hogy a tagadásból még nagyobb baj következik, azt
felelte e szóra, hogy «én voltam az!»</p>
<p>– No te ördög trombitása! ordított erre a Havrán dühödten, akkor
ketté is váglak itt ebben a nyomban! Tudod-e, <span class=
"pagenum"><a name="Page_95" id="Page_95">-95-</a></span> hogy az
átkozott trombitálásoddal belekergettél bennünket a katonák
torkába, s negyven pajtásunk ment a pokolba miattad? Veszteg állj a
hordón, hadd hasítlak egy csapással ketté!</p>
<p>Azzal kihúzta a széles pallosát és két kézre fogta.</p>
<p>Hanem a Simplex sem vette tréfára a dolgot, leugrott a hordóról
s odamenekült a Jankóhoz, a kitől legtöbb kegyelmet várt; az pedig
éktelenül kaczagott s felkapva a puskáját, azzal fogdosta fel a
Havrán csapásait, a miket az a szegény Simplex fejére mért, s a
közben egyre nevetett, hogy a sárga szája és sárga fogai
szétnyíltak bele, mint az oroszlán torka.</p>
<p>– Ugy kell nektek! mondá, visszaverve Havránt; minek ijedtek meg
ötvened magatokkal egy szál trombitástól? Az én pacholeczémat ne
bántsátok, mert ez az én izenetemet viszi a szeretőmnek, s a ki
hozzányúl, azt én agyonharapom!</p>
<p>Erre a szóra aztán kiengesztelődött a Simplex iránt a dühös
Havrán; de azt mégis követelte tőle, hogy a meztelen pallosán
ugorjék keresztül; a mit meg is kellett neki tenni, akár volt
ugráló kedve, akár sem, s minthogy ez a tréfa nagyon megtetszett a
zsiványoknak, az egész csoport mind sorba követelte a tárogatóstól,
hogy az ő pallosát is ugorja át, a mi a Simplexre nézve igen
hasznos kommóczió volt ugyan anynyi evésre és ivásra, de végre is
úgy belefáradt, hogy inkább lefeküdt a földre, s meghagyta magát
csapatni a pallossal, mintsem azt keresztül ugorja.</p>
<p>Ez alatt a főfőrabló, a Jankó elaludt. Az a szokása volt, hogy
egy ülő helyében tudott aludni rövid ideig; de az alatt oly mélyen,
hogy semmi lármára fel nem ébredt.</p>
<p>A többi rabló is dülöngélt a sok italtól, ki erre, ki
amarra.</p>
<p>Csak a Bajusz maradt józanon.</p>
<p>Az a regula volt a rablóknál, hogy vendégségeik alkalmával
<span class="pagenum"><a name="Page_96" id=
"Page_96">-96-</a></span> egyik vezérnek mindig józanon kellett
maradni; az nem ivott mást, mint mézeseczetet vízzel keverve: ennek
azután gondjának kellett lenni az egész bandára, mikor mind tele
voltak a jóval.</p>
<p>Az idő éjfélre járt már, a hold feljött a sziklák mögül s
levilágított a sötét fenyőfalombok közül.</p>
<p>– Pacholeczek! mondá Bajusz, most már vége a dinom-dánomnak.
Készüljetek az odábbmenésre, hogy reggelig helyben legyünk.</p>
<p>Erre eloltogatták a tüzeket sorban.</p>
<p>Mikor aztán egész sötét lett, akkor elkezdtek egymás között
csendesen tanakodni, hogy melyik tervezett kalandjukat hajtsák
végre?</p>
<p>Az egyik tervük az volt, hogy az iglói országos vásárt fényes
nappal megrohanják s a míg a városban tüzet támasztanak, az alatt a
kalmárokat meg a városházát kirabolják.</p>
<p>A másik tervük pedig az volt, hogy egy földalatti titkos
bejáraton a szebeni vihodár sasfészkébe belopózzanak, a
hóhérlegényeket leöldössék, a vihodárt és a fiát élve elfogják s
aztán mindazt a kínzást, a mit az társaikon kipróbált, ő rajtuk
végig gyakorolják, a fiatal menyecskére pedig sorsot vessenek.</p>
<p>Sokáig nem tudtak megegyezni a választásban.</p>
<p>Végre mégis abban egyeztek meg, hogy elébb az iglói búcsút
emelik el, a vihodár maradjon későbbre: ahhoz elébb a Pirka
egyetértését kell megnyerni; külömben ez a boszorkány egymaga
megfojtja rendre a támadókat.</p>
<p>Simplex mindezt hallotta és a fogai vaczogtak bele. Örült is
neki, rettegett is, hogy ezt megtudta. Örült annak, hogy ezzel is
egygyel több oka van kebelbarátját rávenni, hogy Mikhált szabadítsa
ki e rettentő helyzetből; de rettegett, ha arra gondolt, hogy a
rablók észreveszik, miként részeg fővel egy hozzájuk nem tartozó
előtt beszéltek ki ilyen rémterveket. Mi lesz abból? <span class=
"pagenum"><a name="Page_97" id="Page_97">-97-</a></span></p>
<p>Szeretett volna belebujni abba a sziklába, a mihez hozzá lapult,
hogy meg ne lássák.</p>
<p>Egyszer azonban a holdvilág, a mint magasabbra feljött, épen oda
sütött, a hol ő állt, s a Havrán észrevette.</p>
<p>– Nini! Hát ezzel a ficzkóval, mit csináljunk, hogy el ne
áruljon bennünket? S azzal gallérján fogva odarántotta a
középre.</p>
<p>– Üssétek agyon, mondá a Bajusz.</p>
<p>A szegény Simplex nosza megijedt most, elkezdett könyörögni,
hogy ne bántsák.</p>
<p>– Csitt, pacholecz! inté őt a Havrán. Igazi pacholecznek nem
szabad könyörögni! Állni kell, még mikor a bőrét nyuzzák is. Ha
sirva fakadsz, egybe meghalsz. Ember légy a talpadon, mikor
előttünk állsz. Ne próbálj reszketni!</p>
<p>– Üssétek agyon! ismétlé a Bajusz, a ki egészen józan volt.</p>
<p>– Nem úgy lesz! szólt a Havrán. Megigértük a Jankónak, hogy nem
öljük meg a trombitást. Jól is muzsikált a ficzkó: mulattunk vele.
Leszolgálta a trombitájával, a mit vétett az ördög kastélyánál a
trombitájával. Hanem azért még sem eresztjük el úgy, hogy bennünket
elárulhasson a panduroknak, a míg innen odább nem álltunk. Azt
teszszük, hogy levitetjük őt az útra, ott az egyik lábát eltörjük,
akkor aztán nem tud odább menni. Reggelre majd megtalálják az
utasok s felveszik magukkal. No úgy-e jól lesz így pacholecz?</p>
<p>De a Simplexnek sehogy sem tetszett ez az eligazítása a pernek:
ő a lábtörésre sem akart ráállni.</p>
<p>– No no, pacholecz! biztatá őt a Havrán. Hát csak ne félj tőle
olyan nagyon. Egy kis csonttörés: katona dolog! A juhászné az ut
melletti kunyhóban zsindely közé köti lábadat, ráolvas és
összegyógyul, hogy tánczolhatsz vele. Itt van nesze tizenkét tallér
a gyógyítási költségre; ennél többet a vármegye se itélne meg, ha
pörre adnád. <span class="pagenum"><a name="Page_98" id=
"Page_98">-98-</a></span></p>
<p>S már fogták kétfelől a szárnyait a szegény Simplexnek, hogy
viszik lábcsonteltörni! a mikor kétségbeestében az a mentő
gondolatja támadt, hogy engedjék meg neki, hadd fujja el a maga
szerencsétlenségéhez a szomorú gyászindulóját. Ezt megengedték
neki. Akkor ő odatartotta a tárogatója tölcsérét az alvó Jankó
füléhez, s olyat trombitált bele, hogy az embermagasságra ugrott
fel altából.</p>
<p>– Jankó bácsi! Ne hagyjon! El akarnak pusztítani! rimánkodott
aztán a nyavalyás.</p>
<p>Mire a Jankó nagyot nyujtózva széttolta mellőle a körülfogó
zsiványokat s aztán betakarta a köpönyegébe a Simplexet.</p>
<p>– Ne félj, pacholecz, nem hagylak bántani.</p>
<p>De a többiek mind rátámadtak.</p>
<p>– Bolond vagy-e? Szabadon akarod ereszteni? Hogy nyomunkba
igazítsa a pandurokat? Most mind részegek vagyunk. Mikor elnyom az
álom, itt lepnek bennünket. Vagy megöljük, vagy lábát törjük.</p>
<p>– Egyiket sem teszszük; mondá Jankó, hanem kifizetjük: – a ki
úr, az fizet. Mi kell ficzkó? Látom, hogy rongyos vagy: kell-e
posztó?</p>
<p>Azzal felnyalábolt egyet a málhakötegek közül, kibontotta. Abban
skarlátposztó volt. Elkezdte mérni a karján.</p>
<p>– Nesze öt rőf posztó, mentének, dolmánynak; hozd elő te is
Havrán a tiedet, mérj neki nogavicsához valót; te meg Bajusz adj
hozzá a magadéból köpönyegnek valót.</p>
<p>Azok káromkodtak, mint a jégeső; de a Jankó nem hagyott nekik
békét, míg az egyik törökzöld karasiából, a másik meg angolkék
kamukából le nem szabott a számára öt rőföt.</p>
<p>– De hát már most adja vissza a tizenkét tallért, jegyzé meg
igen következetesen a Bajusz; a mit a lábeltörésért adtunk neki.
<span class="pagenum"><a name="Page_99" id=
"Page_99">-99-</a></span></p>
<p>– Nem urak! mondá a Jankó. A mi pénzt egy úr a muzsikusnak
adott, azt az az úr vissza nem kéri.</p>
<p>– No nem bánom, hát akkor adj te is neki hat tallért, a hogy mi
adtunk! erősködék a Havrán.</p>
<p>Ez meg a Jankónak nem akart sehogy a fejébe menni.</p>
<p>– Már minek adnék én neki, ha már ti adtatok neki.</p>
<p>– Akkor én eltöröm a lábát, mert én azért adtam neki.</p>
<p>A nyomorult tárogatós azzal akarta kettémetszeni a vitát, hogy
visszakinálta a kapott tizenkét tallért; de ugyan majd megjárta
vele; mert ez által megsérté a Havrán nemes büszkeségét, ki a
fölötti haragjában ráfogta a puskáját s el is sütötte rá.
Szerencséje, hogy lekapta a fejét, így csak a sipkáját perzselte
meg a láng.</p>
<p>– Hát kinek nézesz te minket, te paraszt? A ki úr, az nem veszi
vissza a muzsikustól a pénzét! Fizessen a Jankó is annyit, vagy
agyonütlek.</p>
<p>Most a nyavalyás ide volt szorítva a nagylelküség és a
kegyetlenség csapdájába, a melyből nem volt menekülés. A rablók
feje körül hadonáztak éles baltáikkal.</p>
<p>– Ide hallgassatok! Én mondok valamit. Szólt végre Jankó. Ássunk
ide egy mély vermet: abba beleültetjük a trombitást. Betakarjuk egy
üres hordóval, azt körül leczövekeljük. Akkor aztán nem fogja
látni, hogy merre megyünk el? Ma elalszik, holnap a baltával
kiszabadíthatja magát a hordóból s odább mehet.</p>
<p>Ez a bölcs közvetítő indítvány mind a zsiványoknak, mind
Simplexnek megnyerte a tetszését; azok ástak egy gödröt a földbe,
abba a Simplexet beleültették, egy félfenekű hordót ráborítottak s
lelkére kötötték, hogy ha az élete kedves, meg ne moczczanjon a
helyén holnap reggelig.</p>
<p>Meg is fogadta az utasítást és azt nagyon okosan tette; mert
mikor már minden elcsendesedett körüle: azt lehetett hinni, hogy a
rablók mind eltávoztak, egyszerre csak egy lövés dördült el a
közelében s a golyó keresztül <span class="pagenum"><a name=
"Page_100" id="Page_100">-100-</a></span> lyukasztá a hordót. Ez
figyelmezteté, hogy vigyáznak rá.</p>
<p>Nem is mozdult volna meg helyéből, míg egyszer az a veszedelem
nem érte, hogy a verem, a melyben ült, elkezdett megtelni vízzel. A
víz egyre nőtt, már a szájához ért; kénytelen volt felállni, hogy
bele ne fuladjon. El nem tudta gondolni, hogy micsoda árvíz
jöhetett ide rá a hegy tetején. Végre bátorságot vett magának
kitekinteni azon a lyukon, a mit a golyó ütött a hordó falán s
akkor látta, hogy az egész sziklavölgy egy vízmedenczévé lett, s
abban semmi élő teremtés nincs már.</p>
<p>Azzal hirtelen kiverte a hordó oldalát, kimászott a locspocs
közül s aztán mindjárt megérté a zsiványok egész stratagémáját.</p>
<p>Azzal az említett zsilippel elzárták azok a csermelyt, s aztán
ennek a medrét használták fel menekülő útnak a tulsó völgybe, mely
járható volt addig, a míg a patak a sziklavölgyet megtöltötte, s
aztán, mikor a tó olyan magasra emelkedett, hogy túl csorgott a
zsilipen, akkor megint szépen elmosta a medrében hagyott
lábnyomokat.</p>
<p>A Simplex azonban nem sokat elmélkedett mindezek fölött, hanem
hálákat adott a Mindenhatónak a csodatételért, melylyel őt e nagy
veszedelemből kiszabadítá, s mely csak megerősíté benne azt a
hitet, hogy üdvösséges szándék volt az, mely őt utra készté, s
azzal igyekezett azon a kőbe vágott kapaszkodón, a melyen ide
hozták, megint visszaereszkedni, a nélkül, hogy elmulasztotta volna
az utbaeső medvebarlangba, az ott kisdedeiket ápoló medvenőknek
szerencsés jó reggelt kivánni.</p>
<p>Azt természetesen nem tette, hogy visszatérjen a hámori
kopanicsához, a szép menyecskének megvinni a Jankó izenetét; hanem
annyit megtett, hogy egy szemközt jövő olajkárosnak elmondta a vele
történt rémdolgokat, s azt felkérte a rabló izenetének átadására a
kopanicsában, mely annak már utjába esett; s az olajkáros viszont
szolgált neki egy jó tanácscsal; a mi abból állt, <span class=
"pagenum"><a name="Page_101" id="Page_101">-101-</a></span> hogy a
mint Sáros várába megérkezik, ugyan igyekezzék a hátán czepelt
batyut feljelenteni a sindicusnál; mert a kirabolt kereskedők
mindenfelé kihirdettették a kárukat, s ha megkapják és felismerik
nála a lopott posztót, olyan dolmányt, nadrágot szabnak neki
belőle, hogy holtig viselheti.</p>
<p>Szót is fogadott a jámbor Simplex s megérkezvén szerencsésen
Sárosba, maga szolgáltatta kézhez a drága posztókat, a miért
jutalmul adtak neki a kereskedők egy aranyat s aztán háborítatlanul
útnak eresztették. A hogy ő mind ezt naplójában szépen
elbeszéli.</p>
<h2>TIZENÖTÖDIK FEJEZET.</h2>
<p class="summary">(Balint hasonlatoskeepen felchap azoc kewzzé, a
kic weerbenn dolgoznac wala.)</p>
<p>Bálint édes anyja fiatal korában özvegységre jutott. A férjét,
tekintélyes kassai polgárt és biróviselt embert, mikor küldöttségbe
ment a budai basához (a békekötés után az erdélyi fejedelemséghez s
így a porta hübéresei közé csatoltatva), ott tartották a törökök
túszul maguknál Budán; ott megkapta a keleti pestist és meghalt
bele, szomorú özvegységre és árvaságra hagyván menyecske asszonyát
s növendék fiacskáját. Még testamentumot is csak élő szó szerint
tudott tenni két kezestársa előtt, mely azonban annál erősebben
megtartandó volt: meghagyván, hogy özvegye legyen birtokos minden
vagyonában, a meddig Isten ő felsége napjait meghosszabbítja s
neveltesse fiacskáját Isten félelmében, jámbor erkölcsben, igaz
keresztyén kálvinista vallásban és «quantum potest» tudományos
előmenetelben.</p>
<p>Ez a «quantum potest» egy igen derék ember: nagy patronusa a
megszorult adósoknak, a lusta cselédeknek, a későn házasodott
agglegényeknek és a roszul tanuló diákoknak ősidőktől fogva, még
akkor ennek ellenlábasa, a gonosz «muszáj» nem lévén feltalálva.
<span class="pagenum"><a name="Page_102" id=
"Page_102">-102-</a></span></p>
<p>A hagyomány pontos megtartásában nem is volt semmi hiba.
Kalondainé asszonyom maga vezette férje mesterségét, ki díszes
hivatalán kívül mészáros és hentes volt; nem is hozott a
fiacskájára mostoha apát soha; pedig bizony szép asszony lehetett a
maga idejében. Még most is meglátszik rajta. Olyan piros és
gömbölyü, mintha egy pólyabeli csecsemő volna óriási kiadásban.</p>
<p>Volt is gondja a Bálint illendő neveltetésére. Mindig volt annak
szép ruhája, gyönyörüen bekötött könyve; s mikor eljött az ideje,
elküldte őt Kézsmárkra is, bár nehezen esett anyai szivének oly
hosszú időre megválni a fiacskájától.</p>
<p>Három egész esztendeig nem látta aztán fiacskáját a jó Sára
asszony; s mikor végre betoppant hozzá, alig akart ráismerni.</p>
<p>Nem ment a fejébe, hogy az ő fiacskájának bajusza legyen már. Az
apjának még nem volt ilyen idős korában.</p>
<p>Azután erővel rá akarta fogni, hogy megsoványkodott. Azt a
szomorúságot, a mit Bálint nem tudott előtte eltitkolni, valami
gonosz betegségnek tulajdonította. Bizonyosan az a hegyvidéki rosz
víz okozza azt.</p>
<p>S tudott igen jó orvosszereket e betegség ellen.</p>
<p>Nem ugyan oly hathatós szereket, minőkben a kézsmárki professor
bővelkedett; az ő szerei sokkal egyszerübbek voltak; drága jó
eledelek, miket maga sütött-főzött fiacskájának. Minden baj ellen
tudott valami fáin ételt, a mi azt meggyógyítja; csak jó izűen kell
belőle enni. S ha a bajt a rosz víz okozza, hát mivel gyógyíthatta
volna azt sikeresebben, mint a jó borral?</p>
<p>De Bálint baján csak nem fordított sem a jó kürtös kalács, sem a
hasonlíthatatlan levelensült: ott hagyta a legszebb sonkaszeletet a
tányérján, mintha valaki számára felejtette volna ottan s vízzel
itta a jó bort.</p>
<p>A jó Sára asszony hasztalan vallatta a fiacskáját, hogy mondja
meg, mi a baja? olyankor az elmosolyodott, megcsókolta az anyja
orczáját s azt mondta neki, hogy semmi <span class=
"pagenum"><a name="Page_103" id="Page_103">-103-</a></span> baja
sincsen, csakhogy már ilyenné változott a természete. Arról
természetesen egy szót sem szólt Sára asszonynak, hogy az iskolával
hogyan járt: a hogy virágos nyelven szokták mondani, hájat vett s
megkente vele az iskola oldalát, hogy azt megegyék a kutyák.</p>
<p>Azonban, ha valaki megakarja tudni, hogy mi baj van a háznál,
hát csak menjen át a szomszédba, ott majd megmondják.</p>
<p>Egy vasárnap este a szomszéd Fürmenderéktől jött haza Sára
asszony.</p>
<p>– Te Bálikám! A Fürmenderék Náczija azt beszéli, hogy tégedet
kicsaptak az iskolából Kézsmárkon.</p>
<p>– Ha azt mondja, igazat mond.</p>
<p>Oh, mi nagyon megörült ennek a Sára asszony!</p>
<p>– Hát csak ez a bajod, gyönyörű szép magzatom! szólt Bálinthoz
vigasztalva, akkor sohse búsulj! Az apádat három kollegiumból is
kicsapták, mégis kapott feleséget s város birája lett. Te is kapsz
még, te is az lehetsz még. Agyon ne búsuld magadat e miatt. Nem
lesz te belőled prédikátor.</p>
<p>Azzal összevissza csókolta, ölelte szerelmes magzatját, a kinek
az arcza egy kissé földerült azután a szülői szeretet ennyi biztató
szavára.</p>
<p>Hanem aztán csak megint visszatért arra a régi szomoruság.</p>
<p>Sára asszony pedig nem fogyott ki a gyógyszerekből. Az ilyen
szomorú képű legényeket legjobban meggyógyítja a házasság. A nőtlen
ember annyi, mint az özvegy ember s az özvegy embernek van oka
búsulni.</p>
<p>Kiszemelt számára egy derék, jó magaviseletű hajadont, a
Fürmenderék Náczijának testvérét, Katalin leányasszonyt, a ki maga
sem volt idegen a délczeg Kalondai Bálinttól. Szépnek ugyan nem
volt nevezhető a leányasszony, de biz annak az anyja sem volt
szebb, még is férjhez ment.</p>
<p>El is vitte magával a Bálint fiát a kalákába, a hol az
<span class="pagenum"><a name="Page_104" id=
"Page_104">-104-</a></span> ifjak és leányok, szülőik szemei előtt,
tisztességes mulatozás közben, egymással megismerkednek.</p>
<p>Bálint azonban senkit se vitt el tánczba, se szőkét, se barnát;
csak állt ott, mintha rá volna bízva, hogy támaszsza meg a ház
oldalát, nehogy bedüljön s nagyokat hallgatott, mintha most tanulna
magyarul.</p>
<p>Sőt, mikor következett a «vánkos-táncz», a miben az a szokás,
hogy felváltva az ifjak és leányok egy selyem vánkost visznek az
elé, a kit tánczra felkérnek, arra szépen letérdepel a tánczrakérő,
a felkért pedig gyöngyen felemeli, egyszer körüljár vele s aztán ő
viszi tovább a vánkost, férfi leánynak, leány férfinak; hát ekkor
is az történt, hogy mikor a Fürmenderék Katalinja odavitte a Bálint
elé a vánkost s térdreereszkedék előtte, a Bálint se fel nem emelte
őt, se tánczolni nem vitte el, hanem azt felelte nagy gorombán,
hogy neki fogadása tartja nem tánczolni, a mi fölött Katalin sírva
fakadt, mert annál már nagyobb szégyen tisztességes leányzót nem
érhet.</p>
<p>Mikor hazatértek, Sára asszony azt mondta a fiának:</p>
<p>– Te Bálikám. A Fürmenderék Náczija azt mondja felőled, hogy
tégedet a lelkek járnak. (Ez is egy olyan betegség volt, a mit csak
a hajdankorban ismertek.)</p>
<p>– Hát hadd járjanak.</p>
<p>– Azért nem mersz egy leányhoz is hozzászólni. Aztán meg, hogy
azért nem akarsz apád mesterségébe beállni, mert félsz a
vértől.</p>
<p>– Nohát, majd megmutatom holnap mindjárt, hogy nem félek a
vértől s tudom folytatni az apám mesterségét.</p>
<p>Nagyon megörült ennek a szónak Sára asszony, mert semmit se
szeretett volna jobban, mint hogy fiacskája vegye le már asszonyi
vállairól a férfinak való terhet s mihelyt a Bálint megigérte, hogy
kész letenni a remeket, átadta neki a kulcsot, a mi azt a szobát
felnyitja, a hol az apja eszközei állnak. Tudniillik a tagló, a
vagdaló balták, a mik soha senki kezében azóta nem voltak; meg más
<span class="pagenum"><a name="Page_105" id=
"Page_105">-105-</a></span> egyéb fegyverek, puskák és kardok.
Mindezek pedig az apa halála óta senki által kuszpitolva nem lévén,
természetesen nagyon rozsdásak lehettek; minélfogva igen
természetesnek találtatott, ha Bálint úrfi egy egész délelőttöt
azzal töltött el, hogy aczélport, csepüt, krétát vett, hogy az apja
szerszámait fényesre csiszolja, hogy minden ragyogjon, a mikor majd
a remeket le fogja tenni.</p>
<p>Délben fel is hordá Sára asszony Bálintnak valamennyi kedvencz
ételeit s miután jól tartotta a fiacskáját, elmondta neki, hogy ime
már bejelentette a czéhmesternél, hogy a fiacskája le fogja tenni a
remeket, az atyamesternél le is fizette érte már a taksát. Az
akolban már készen áll a kövér tulok, a mi erre a tisztességre van
szánva. A pinczében csapra ütve a hordó bor s négy öt arany is
készen áll a fiókban, minthogy előrelátható, hogy a gyenge
diákviselt legény egy ütésre le nem teremti azt a tulkot, már pedig
a hányat üt a fejére a taglóval, a míg az ökör leesik, annyi arany
lesz a birság.</p>
<p>– Jaj édes szülém, mondá erre a Bálint, nem ott van az én
czéhmesterem, a hol azt kegyelmed kereste. Homonnai gróf ezredes
kapitány lesz majd az én czéhmesterem. Nem a vágóhidon teszem le az
én remekemet, hanem a csatapiaczon. S nem vágok én tulkot, a ki nem
védelmezi magát, hanem törököt, a ki vissza is vág. Az lesz az én
mesterségem.</p>
<p>Eleinte nem akart neki hinni Sára asszony; azt gondolta, csak a
bor beszél belőle; hanem aztán, a mikor Bálint előhordta apja
szerszámait: az ősikardot, puskát, hosszú pánczéltörő háromélű
tőrt, szép fényesre csiszolva, akkor sírva fakadt a jó asszony,
nyakába borult a fiacskájának, kérte, marasztalta, hogy ne tegye
azt a bolondságot, gyönge gyerekcse még ő ahhoz; nem azért
neveltették őt ilyen szépen, nem azért tanította annyi tudós
professor diákul, németül, hogy most a goromba töröktől levágassa
magát, lánczos golyóbis elszakítsa a lábát; özvegy édes anyja
<span class="pagenum"><a name="Page_106" id=
"Page_106">-106-</a></span> egyedül maradjon! De mindez nem fogott
a Bálinton semmit. Azt felelte, hogy az apja is volt háboruban, hát
ő csak annak a mesterségét akarja folytatni.</p>
<p>Mikor aztán látta Sára asszony, hogy a szép szó, az anyai
rimánkodás mind nem fog a fiacskáján, akkor a vastagabb végét fogta
a dolognak s elátkozta őt kegyetlenül.</p>
<p>– No csak eredj hát: megátalkodott rosz fiú! a magad gonosz esze
után, ha bút akarsz hozni az én fejemre. Tudom jól az egész
praktikádat, ne félj! megmondta nekem a Fürmenderék Náczija, hogy
van te neked egy korhely pajtásod Homonnai uram csapatjában, valami
Simplex, a ki ottan trombitás s neked testi-lelki barátod. Az vesz
rá minden gonoszra. Az biztatott fel, hogy ülj fel katonának. No ha
te neked az a testi-lelki barátod kedvesebb, mint az édes anyád,
hát eredj vele. De én nekem úgy halj meg, hogy el se temettetlek;
ha levágják a kezedet, rád se ismerek többet, az én fiamnak két
keze volt. Mehetsz koldulni felőlem. Tőlem pedig egy poltrát sem
kapsz. Az apád mindenét rám hagyta.</p>
<p>– Kivéve a fegyvereit, mondá rá Bálint s nem is kért anyjától
semmi egyebet, hanem elment Homonnai János ezredeskapitányhoz,
felcsapott a zászlója alá: ott azután adtak neki paripát és
farkasbőr kaczagányt és három lengyel máriást felpénzül s mindjárt
ott fogták, mert rövid időn indulni kellett Ónodra, a táborba.</p>
<p>És Sára asszony úgy megkeményítette a szivét, hogy mikor még
azon éjjel trombitaszó mellett vonultak ki a városból a banderiális
vitézek, még csak ki sem állt a kapuba fiacskáját köszönteni, hanem
csak a muskátli-bokrok közül az ablakából leskelődött ki utána s
szive keserüségét a trombitáson tölté ki, annak kivánva utána, hogy
«törjön ki a nyakad», a mi a jábor Simplexen csak hajszálon mult,
hogy be nem teljesedett. <span class="pagenum"><a name="Page_107"
id="Page_107">-107-</a></span></p>
<h2>TIZENHATODIK FEJEZET.</h2>
<p class="summary">(Kiben bebizoniossodic, mi zewrnevssiges nagi
hazna vagion annac, ha az idess ania az ew magzatiahoz kemeni
ziwwel wiseltetic wala es towabba az tewrewkkel walo cheteepatecnac
az ew dolga, mellnec elolwasaasa irtoztato lezen.)</p>
<p>Hire futamodott ugyanis, hogy a török Tokajnál betört s a
Hegyalját pusztítja, a mi épen ősz felé volt, szüret idején, a
mikor a földnépe mind kinn van a szőlőhegyek között.</p>
<p>Már pedig országunk czimerében a hármas halom legkitünőbbikét,
t. i. a tokaji hegyet, nem hagyjuk olyan könnyen az
ellenségnek.</p>
<p>Azért kiadatott a rendelet egyfelől a nádorispán, másfelől az
erdélyi fejedelem által, hogy a zempléni és abauji banderiumok
rögtön üljenek fel s a szepességiekkel igyekezzenek Ónod alatt
egyesülni, a honnan azután ott, a hol találják, megütik a
törököt.</p>
<p>Homonnai János gróf épen a lakodalmát tartá a szép Perényi
Izabellával, mikor jött a sürgető parancsolat. Épen az utolsó
tánczot járták: a fáklyatánczot, a mikor a vőfélyek és a nyoszolyók
a menyasszonyt tánczolva kisérik a vőlegény ágyasházába; akkor a
táncz közepéből szólítá el a hirnök a vőlegényt, a mire aztán a
hadnagyok, vitéz urak kiki eldobák a fáklyát s siettek lóra ülni;
magának a grófnak sem volt több ideje, mint hogy épen egy csókot
nyomjon szerelmetes menyasszonya ajakára s aztán Isten oltalmába
otthagyja őtet a nászszoba küszöbén.</p>
<p>Sötét éjszaka volt a kiindulás. Bálint vitéz ott lovagolt a maga
hű Simplexe mellett, a kinek a tárogatófujás mellé még az a hivatal
is adatott, hogy két üstfenekű dobot verjen, a mik kétfelől a
nyerge elé voltak akasztva. Az ő lova volt a legroszabb, mert
valamire való paripa nem állta ki, hogy a füle mellett doboljanak
két felül.</p>
<p>– Lásd Simplex bajtárs, beszélgetett hozzá Bálint, ez
<span class="pagenum"><a name="Page_108" id=
"Page_108">-108-</a></span> a mi mostani utunk én rám nézve
valóságos Isten itélete lesz. Elmondtad nekem, hogy az én szegény
Mikhálom boldogtalan és hogy engemet látni ohajt, hogy nem jutott
el Nagy-Létára s hogy a férje által rútul meg van csalva. Hogy
sokat szenved és leirhatlan nagy veszélyek között forog. Többet nem
mondtál felőle: én sem kérdeztem többet. Azóta én mind ezen
töprenkedem. Ha fölkeresem őt, ha még egyszer beszélek vele, nem
követek-e el azzal valami Isten ellen való bűnt? nem kárhozom-e el
e miatt ő vele együtt? Ha én elkárhozom, az még nem nagy baj, ámbár
én is szeretném az én lelkem jó apámat újra meglátni a
paradicsomban s szegény jó anyám orczájában gyönyörködni a mennyei
seregek közepett; hanem az a gondolat megrémít, hogy ezt az
ártatlan teremtést is magammal rántsam oda. Neki az angyalok között
van a helye. Te pedig olyan csábító módon tudsz hivogatni, hogy
immár alig tudom megkülömböztetni, hogy mi lesz a jó, mi lesz a
gonosz? Most rábizom a seregek urára az itélethozást. Ha a
csatamezőn fogunk állni, az, a ki a szivembe lát, meglátja benne
azt, hogy én az én Mikhálomat, a kit már az esküje más feleségévé
tett, még most is szeretem s ha vétek ez az indulat bennem, ott
vannak az úr drabantjai, a halálangyalai, elhivhat általuk, nehogy
gonoszságot kövessek el. Ha azonban győzelmesen térek vissza, ha se
golyó, se kard meg nem sebesít, a kit ugyan nem fogok kerülgetni,
akkor az én nekem azon való bizonyság lesz: hogy a mennyei hatalom
kész még a kedvemért valami csodát tenni, a mi által azt, a kit
örökre elvesztettnek hiszek, még egyszer visszanyerhessem. Ha épen
visszajövök, ha semminemű veszedelem nem ér, bizony felkeresem az
én Mikhálomat.</p>
<p>– Hanem akkor azon légy, hogy én is visszakerüljek, mert nálam
nélkül rá nem találsz a Mikhálodra, ha mindjárt Columbus Kristóf
hátára kapsz is fel, vagy Klimius Miklós nyomán ugratsz is bele a
holdba.</p>
<p>– Ne félj bajtárs! együtt élünk, együtt halunk. <span class=
"pagenum"><a name="Page_109" id="Page_109">-109-</a></span></p>
<p>A biztatásra nagy szükség volt, mert a mint az úgynevezett
«akasztó-domb» mellett haladt végig a lovascsapat, a sötétből
egyszerre egész sereg lidércz rohan ki rájuk s körüllibegte őket,
mint valami tüzes lepkék csapatja. Mentől jobban prüszköltek a
megriadt paripák s csapkodtak a farkaikkal, annál jobban üldözték
őket a bolygó tüzek, a mikben a babonás nép a kivégzettek lelkeit
látja, holott a tudósok szerint, a kik ezen korban a természetet és
annak titkait mélyebben fürkészik vala, nem egyéb az, mint olyan
fénylő materia, melyet az elásott kincs párolg ki magából, mikor
tisztulásban van.</p>
<p>A lidérczraj órahosszat vexálta a lovasokat, a míg csak a
mocsármentén jártak s nem egy vitézt kellett kisegíteni az árokból
társainak, a kit a bolygótüzek letérítettek az útból. A katonák
káromkodtak, mint a veszedelem!</p>
<p>A Bálint pedig hátramaradt a csapatból: valami nyomta a szivét.
Soha kora gyermekkorától fogva úgy meg nem kezdte az éjszakát, hogy
a maga rövid kis imádságát el ne mondta volna, a mi ennyiből állt:
«Uram Isten, légy én velem! S virraszd fel holnap jó egészségben az
én szegény jó anyámat. Amen.» Bíz ennél szebbett is tanított neki a
praeceptor diákul; de azt nem tudta megtartani. Soha nem tudott
kibékülni a «secula seculorum»-mal; hogy mit kérjen ő «tizezer
esztendőre» való jókat? elégnek tartotta szegényesen mindennap egy
napra valót kérni a jó Istentől. Az is elég, ha megadatik. Hát csak
úgy tett, mintha a megtágult hevederét szállt volna le
megszorítani, s mikor aztán már nem hallotta a többiek
káromkodásait, akkor beletemette az arczát a nyeregtakaró bundába s
elmondá a kis rövid fohászkodást, mely után megkönnyebbült szivvel
ült fel ismét a nyergébe s vágtatott társai után.</p>
<p>Reggelre Németi alá értek, a mi Göncztől fél óra járás, ott a
szabad ég alatt a vezér megesküdteté a tiszteket és a hadfiakat a
zászlójuk iránti hűségre és engedelmességre. Ott azután délig
pihenőt tartottak, akkor mentek tovább. <span class=
"pagenum"><a name="Page_110" id="Page_110">-110-</a></span></p>
<p>Hát a mint Németinél átakarnak kelni a Hernádon, kit találnak
ott a révben, a komp előtt?</p>
<p>Sára asszony volt, egy nagy kassai szekérrel, jó három lóval. A
szekéren gönczi hordó tele borral, szilvaszeszes átalag, friss
czipó, kalács, fonatos, juhturó bödönnel, szalonna, sonka s a
vándor éléstár közepén ott ül ragyogó orczával a derék kassai
polgárnő, felgyűrve az ingujj a két kövér fehér karján.</p>
<p>– Édes anyám, lelkem; mit keres itt kegyelmed? kiálta rá Bálint,
odavágtatva a szekérhez.</p>
<p>– Hát te gonosz fiu, ha már erre az életre adtad magadat, csak
nem hagylak meghalni éhen. No gyere, egyél, igyál. Hívd meg a tiszt
urakat is, meg a jó pajtásaidat. Van itt nekik is elég. Ne
koplaljatok, mint otthon.</p>
<p>Azoknak se kellett nagy hivogatás. Vajmi hirtelen ellepték a
szekér környékét s Sára asszony osztotta közöttük az elemózsiát
bőkezűleg. Meglátta pedig a trombitást is ott somfordálni.</p>
<p>– No gyere ide, te trombitás! Hogy a mennykő mindig három
ölnyire csapkodjon le melletted! Ha már elcsábítottad tőlem a
fiamat, hát gyere ide, ülj mellém. Aztán «eszni» német! mert
különben megrázlak.</p>
<p>A jámbor Simplex megtette, a mit lehetett: odaült a szekér
derékba, Sára asszony mellé, evett, ivott tehetsége szerint; de
utoljára szabódni kezdett, hogy már «nincs van lehet többet
eszni!»</p>
<p>– De német: muszi eszni, vagy beléd rázom.</p>
<p>S hogy szavát tartsa, megfogta a Simplexet két karjánál fogva, s
megzötyögtette, mint a zsákot, hogy több férjen bele s még egyszer
újra kezdette vele a lakomát.</p>
<p>A jó Bálint pedig többet gyönyörködött abban, hogy az anyja két
hatalmas kövér kezét nézte, mint a sok ennivalóban, a mit
osztott.</p>
<p>Aztán összevissza csókolta az áldott teremtést.</p>
<p>– De már most térjen vissza kegyelmed, édes szülém; elég volt a
jóbul; szólt, mikor már mind átkelt a huszárság <span class=
"pagenum"><a name="Page_111" id="Page_111">-111-</a></span> a
kompon, csak az utócsapat volt hátra. A tiszt urak is biztatták,
hogy forduljon vissza.</p>
<p>– Vissza-e? Hát tán azért jöttem én ide egy rakott szekérrel,
hogy visszamenjek? De elkisérem én a fiamat, ha az operentziára
megy is! Majd bizony elhagyom ott, a hol baj van. A hol más nem
fél, én sem félek.</p>
<p>Hiába mondták neki, hogy bajos dolog mégis asszonynak olyan
helyre menni, a hol háború van; hátha elfogja a török?</p>
<p>– No iszen azt a törököt szeretném én látni! Tudom, hogy olyat
adok neki a csontvágó bárddal a kopasz fejére, hogy két darabban
szalad el. Nem ijednek meg a kassai asszonyok a maguk árnyékátul.
Láttam én már elég háborút. Öntöttem le sajtárvizzel a tüzes
golyót, a mit a házamba lőttek, s hordtam ki az uramnak az ételt a
táborba, mikor kinn sátorozott; s a kit megsebesítettek, ugyan ki
kötözte volna be, ha nem a mészáros felesége, a ki megszokta már a
vért látni? Aztán én nemes asszony vagyok, odamehetek, a hova nekem
tetszik. Nekem az országúton a herkópáter se parancsol. Menjenek az
urak, a merre akarnak; én is megyek, a merre akarok.</p>
<p>Nem lehetett vele birni. Meg kellett neki engedni, hogy kisérje
hát a sereget hátul a többi podgyászos szekerekkel egyben.</p>
<p>A tudósítók e közben hírül hozták, hogy a száguldozó török hadak
a Tiszán túl Rakamaznál gyülnek össze; jó, hogy a kompokat mind
kihuzták Tokajnál a szárazra: amazok nem jöhetnek át
egykönnyen.</p>
<p>Homonnai gróf uram azonban elhatározá, hogy ő fogja az
ellenséget a Tiszán túl felkeresni s seregét Tokaj felé indítá
meg.</p>
<p>A mint a Tisza innenső partjára elértek, egy csepp ellenséget se
láttak sehol: az nyilván át akarta csalogatni a magyarokat, hogy
aztán a Tiszának szorítsa. Azért átkelhettek a kompokkal minden
akadály nélkül.</p>
<p>Sára asszony még oda is követni akarta őket: de ezt <span class=
"pagenum"><a name="Page_112" id="Page_112">-112-</a></span>
semmiképen meg nem engedték neki. A szekereknek az innenső parton
kellett maradniok. Sára asszony csak azt kérte, hogy engedjék őt a
legmagasabb dombra felhajtatni, hogy onnan nézhesse a maga
fiacskáját, mikor az a törökkel tülekedni fog.</p>
<p>– De ugyan vigyázzon magára édes szülém, hogy valami
ágyúgolyóbis meg ne sértse.</p>
<p>– Ugyan, ugyan! Diák voltál s annyit sem tudsz, hogy a golyóbis
nem megy át a vizen, mert az lehuzza; tromfolá őt le Sára asszony,
s aztán felhajtatva a legmagasabb dombra, onnan nézte a szekér
tetejéről a csata folyását. A nagy szotyák kocsis pedig ijedtében
bebujt a szekér alá; onnan is a hátával nézte az egész ütközetet;
pedig férfi lett volna a mihaszna!</p>
<p>Elébb öt török lovas jelent meg a domb tetőn. Azt azonban nem
lehetett tudni, hogy hányan lehetnek még a dombon túl?</p>
<p>Balról messze elterülő nádas volt, réti bozóttal; jobbról egy
tölgyfaerdő és irtvány. Fel lehetett róluk tenni, hogy azok tele
vannak elrejtett ellenséggel.</p>
<p>Azért is az öt lovas ellen a magyar részről is csak öt lovas
indult meg. – Erre amazok megfordultak és elszáguldtak. – Akkor
aztán a magyarok is visszafordultak és nem kergették őket
tovább.</p>
<p>Aztán megint megjelent hét-nyolcz török lovas a dombon s
elkezdte a magyarokat csufolni. Tudniillik, hogy olyan messzeségből
élőszóval nem lehetett csufondároskodni, hanem csak jelek által, a
török kinyujtotta a két karját mint a feszületet, s azzal mutatta,
hogy a Krisztust szidja, a magyar pedig az állára tette a kezét s
az öt ujját lefelé lógatva, fejezé ki a próféta szakálla iránti
megvető véleményét. Végre a magyar nem állhatta tovább a
sértegetést.</p>
<p>Oda vágtatott a törökökhöz ugyanannyi magyar lovas előre
szegzett kopjákkal. Azok aztán összecsaptak s miután kölcsönösen
minden kopját összetörtek, szépen kiki visszatért a maga
csapatjához. <span class="pagenum"><a name="Page_113" id=
"Page_113">-113-</a></span></p>
<p>Végre a magyar vezér megunta a hosszas ungorkodást, s felosztva
a seregét négy csatára, az egyik csatát elküldé az erdő
megkerülésére.</p>
<p>A mint ezek az erdő közelébe értek, kiront rájuk onnan nagy
sivalkodással egy sereg török lovas s megütközik velük.</p>
<p>Erre a magyarok úgy tesznek, mintha megfutamodnának, de csak
azért, hogy az üldöző törököt a második csata közelébe csalják,
akkor aztán egyszerre megfordulnak s a közrekapott üldözőket neki
fordítják a mocsárnak, azzal a szándékkal, hogy belékergessék.</p>
<p>Itt azonban rábukkannak az elrejtett janicsárokra, a kik közéjük
puskáznak a bozótból, s egyúttal felkerekedik előttük a nádas mögül
egy dandár mindenféle lovas; kurdok, spahik és szarácsiak, s mint a
darázsraj omlik mindenfelől reájuk nagy sivalkodással.</p>
<p>Ezek ellenébe most a magyar vezér a harmadik csatát indítá meg.
Ebben volt a Bálint is, az ő pajtásával, a Simplexxel.</p>
<p>Sára asszony a tulsó partról nézte őket, a mint neki
iramodtak.</p>
<p>– Hogy megüli a lovat a lelkemadta kölyke! mintha mindig azt
tanulta volna. Ha a szegény apja látná mostan!</p>
<p>A Bálint soha sem tanulta a katonamesterséget, csak úgy
gondolomra fogott hozzá; a jobb kezébe fogta az apja széles görbe
kardját, a balkezébe a hosszú három élű tőrt, a kantárt odadobta a
ló nyakába. A Simplex is kihúzta pallosát s a farkasbőr kaczagányt
a balkarja körül csavarta, hogy majd azzal védelmezi magát.</p>
<p>A rájuk szemközt jövő két lovas közül az egyik albániai
pánczélos volt, a másik pedig előkelő spahi, legalább is aga.</p>
<p>Az albán lovasnak egész teste pikkelypánczélba volt elrejtve,
olyan volt az abban, mint a krokodilus, még a lovának a nyakán és
szügyén is pikkelypánczél volt s hegyes <span class=
"pagenum"><a name="Page_114" id="Page_114">-114-</a></span> tőr a
homlokán, mint az unicornisnak, s ezen a jámbor Simplex, a ki vele
szemközt jutott, úgy elbámult, hogy azt is elfelejtette, hogy a
kezében kard van (már most ő hol vágja meg ezt a körülvas embert?)
s csak a kaczagányos karját tartotta a feje fölé a nyavalyás, a
mire az albán lovas olyat húzott a kardjával, hogy majd leütötte a
lováról.</p>
<p>Szerencséjére, a Bálint észrevette a bajtársa veszedelmét, s oda
kiáltva neki, hogy: «ne hagyd magad pajtás!» a baljában hordott
háromélű tőrrel úgy bökte fejbe az albánt, hogy az menten lebukott
a lováról; de ugyanakkor meg az ő embere, a spahi emelé fel a
kardját ő ellene, hogy mindjárt levágja vele a nyakát.</p>
<p>– Le ne vágd a fiamat pogány! ordítá a túlparton a szekér
tetejéről Sára asszony, s az ő kiáltása tette-e, vagy a Bálint
gyors keze? a fiu úgy vágott ellent a töröknek, hogy kiütötte a
török kezéből a kardot; még a hüvelykujjából is odavágott egy
darabot.</p>
<p>Akkor aztán galléron fogta a spahit s foglyúl vitte ki magával.
Az könyörgött neki, hogy ne bántsa, s igért neki kétszáz arany
váltságdíjt, ha élve hagyja.</p>
<p>El is vitte a foglyot magával szerencsésen a Bálint a
tartalékig, a hol a vezér nagyon megdicsérte a vitéz
magaviseletéért s azt mondta neki, hogy elég volt ez mára. Az
ütközet befejeződött: halott és sebesült volt mind a két félen, a
mennyinek lenni kellett, annál sem több, sem kevesebb, s azzal mind
a két vezér megírhatta a maga uralkodójának, hogy a győzelem az övé
volt; az ellenség mind egy lábig lekaszaboltatott, a ki el nem
futott, s a mocsárba fulladt, a ki ki nem gázolt belőle; neki pedig
a hajaszála se görbült meg, s ha útközben felgyújtott egy
kukoriczagórét, elmondhatta, hogy bevett egy várat. S ezzel a
katonai becsületnek is elég volt téve.</p>
<p>Hanem a Simplex nem találtatott sehol. A mi pedig nagy baj volt
a hadseregre nézve, mert nála voltak a dandár dobjai és tárogatója,
s azok nélkül, mint tudva van, <span class="pagenum"><a name=
"Page_115" id="Page_115">-115-</a></span> nem lehet hirül adni a
seregnek, hogy már be van fejezve az ütközet; se takarodót nem
lehet fuvatni és veretni. De még nagyobb baj volt az a Bálintra
nézve, hogy a Simplexet nem találta; mert ha az elvész, akkor ki
vezeti el őt majd az ő Mikháljához, a kiről csak annyit tud, hogy a
férje nem vitte el őt Nagy-Létára a papi lakba, a hogy igérte
volt?</p>
<p>Azért is a Bálint azt mondá a kapitányának, hogy ő vállalkozik
harmadmagával visszamenni a csatatérre, s a mocsár szélében, a hol
legutoljára egymás mellett küzdöttek, a szegény Simplexet
felkeresni, a mi veszedelmes vállalat volt, mivelhogy ilyenkor a
csata heve után szoktak leginkább a martalóczok előjönni, hogy az
elesett halottakat kifosztogassák s a kit élve elkaphatnak,
rabságra vigyék.</p>
<p>Azért is Homonnai ezredes kapitány uram nem két, de hat lovas
vitézt adott a Bálint mellé, hogy azokkal az ezred-trombitást a
mocsár mentében keressék fel.</p>
<p>A Simplexet azonban korántsem vágta le a török. Annál ő sokkal
együgyübb volt, minthogy ily dicső halált keressen magának. Hanem a
mint a nagy hajczihő megkezdődött, a népek nagyon összekeveredtek,
itt egy magyar, ott egy török; itt egy dárda, ott egy csákány: az
ember azt se tudta, melyiktől őrizze magát, hogy ki ne üssék a
szemét? kapta magát, leugrott a lóról, a két üstdobot levette róla;
a gebét bizta a maga lófejére; a dobokat eldugta a rekettye közé,
maga pedig elbújt a sásba, a hol legsűrűbb volt, s onnan hallgatta
a nagy puffogatást, kiabálást. Mikor aztán vége volt a
csihipuhinak, minden elcsendesült, akkor kimászott a sásból és
körülókumlált.</p>
<p>Az utóharcz még folyt a távolban; de a közelben már csak azok
hevertek, a kiknek elég volt az élet. A mocsár szélében pedig
megpillantá az albán lovas paripáját, a kinek a gazdájától egy
vágást kapott a bundájára. A kabala csendesen legelt, csak úgy
harapta a füvet; az albán vitéz pedig, kinek a fejét a Bálint
belikasztá, a földön hevert, <span class="pagenum"><a name=
"Page_116" id="Page_116">-116-</a></span> még akkor is markában
tartva a kantárszárat, a minélfogva a lova magával hurczolta.</p>
<p>Nosza mindjárt pártul fogta a paripát a jámbor trombitás,
felrakta rá az üstdobjait s aztán elszedte az albán czók-mókjait s
azokat egy dárdára fölakasztva, így lovagolt vissza a tábor felé.
Bálint és társai már szemközt találták.</p>
<p>A Simplex nagyra volt a diadalával. Ő henczegett legislegjobban.
Hogy vágta ketté az albán vitézt a nyereg-kápáig! Hogy vette el a
lovát alóla! A Bálint pedig csak hallgatta csendesen, mert a
testi-lelki barátok közt az volt a törvény, hogy a mikor az egyik
két emberre való hőstettet vitt véghez, annak a felét a bajtársának
engedje át, s ha azt hallja, hogy a barátja dicsekszik, azt
csufondárosan meg ne szégyenítse.</p>
<p>A miért is a Simplex az ezredeskapitány által erősen
megdicsértetett, s minthogy az az albán lovat neki ajánlotta fel,
(az ő régi rosz gebéje hazajött magától), tehát még jól meg is
ajándékoztatott. Azután pedig jelt adhatott a tárogatóval az
elszéledt vitézeknek a takarodóra; a kik is estefelé szép rendben
visszavonulának a Tisza tulsó partjára, kiki magával vivén az
általa elfogott törököt, s szopogatván a saját újját, a hol
ráütöttek.</p>
<p>Bálint a maga fogoly törökjét odavitte az édes anyja szekeréhez,
a kinek nem kisebb volt a fölött az öröme, mint a gyermeknek, a
kinek az apja a vadászatról eleven vadkacsát hozott haza. Nem is
engedte a jó asszony, hogy a szegény törököt a szekér oldalához
kössék s gyalog vigyék Kassáig; hanem felültette őt a kocsis mellé
s elégnek tartotta egy czigányszatyinggal odakötni a lábát a
saraglyához, hogy bolond fővel el ne szaladjon. Aztán még az
elvágott hüvelykujját is bekötötte szegénynek.</p>
<p>Milyen kevélyen fogja ő ezt a törököt mutogatni odahaza.</p>
<p>Most már aztán nem mondhatja a Fürmenderék Náczija többé, hogy a
Bálintot a lelkek járják! s hogy fél a vértől! <span class=
"pagenum"><a name="Page_117" id="Page_117">-117-</a></span></p>
<h2>TIZENHETEDIK FEJEZET.</h2>
<p class="summary">(Kibewl megtvdivc peelda aaltal, hogi a ki roz
vtra indvl, mindiart azonnal az werembenn esic.)</p>
<p>Mindnyájan szerencsésen hazaérkezének pedig Kassára. Sára
asszony még hamarább hazakerült a fogoly törökkel mint a fia.</p>
<p>– Jaj fiam! Nagyon jó, jámbor ember ez a török; dicsekedék aztán
a hazatérő fiának. Olyan szófogadó ez, mint a bárány. Magyarul is
tud, Váradon megtanulta. Az egész úton folyvást a keresztyén vallás
gyönyörűséges voltáról beszéltem neki. Csak úgy nyelte a szép
oktatást. Milyen dicsőség volna, ha megtudnám téríteni az igaz
hitre.</p>
<p>– Tyhüj, anyámasszony! – kiáltá fel Bálint megrettenve, véghez
ne vigye valahogy azt a kegyes dolgot, hogy megtérítse a törökömet,
mert akkor itt marad közöttünk s aztán senki sem fizeti meg nekem
érte a váltságdíjat; az pedig kétszáz arany ám!</p>
<p>Szörnyen megbotránkozott ezen a hivalkodó beszéden a jó Sára
asszony.</p>
<p>– Ugyan, ugyan, édes fiam! hát elébb való neked kétszáz arany,
hogysem mint egy megtérőnek a lelke, a ki fölött nagyobb öröm van
az égben, hogysem mint kilenczvenkilencz igazakon, a kik soha
hitetlenek nem voltak! Hogy mondhatsz ilyen istentelen beszédet? Ha
az apostolok is így gondolkoztak volna! Aztán mirevalók neked azok
a kétszáz aranyak? Hiszen ha csak pénz kell, itt a kulcsok az
övemen, általadom, nyúlj a szekrénybe, vedd kezedhez az egész
gazdaságot; van minékünk tisztességes mesterségünk, a mi aranyat,
ezüstöt hoz a házhoz, a mennyire csak szükségünk van. Ha pénzt
akarsz szaporítani, nem vagy te arra szorulva, hogy emberhúst
árulj. No kellenek-e a kulcsok?</p>
<p>– Isten áldja meg érte, édes szülém; de nekem nem <span class=
"pagenum"><a name="Page_118" id="Page_118">-118-</a></span> kell a
kegyelmed pénze. Nekem már egyszer ilyen lidérczhozta pénz kell, a
mit nem kellett darabonkint a fogamhoz verni, a míg
megkerestem.</p>
<p>– Ej ej! fiacskám Bálint, te valami titkos dologban töröd a
fejedet, a mit nem akarsz az anyádnak megvallani. Valld meg, hogy
szerelmes vagy. Valld meg no, ne szégyeld magad. Az apád is ilyen
andapálkatonája volt, mint te vagy: két esztendeig titkolta, hogy
szerelmes belém, csakúgy messziről kerülgetett, utoljára is nekem
kellett őtet megkérnem. No ugy-e, hogy szerelmes vagy?</p>
<p>– A bizony meglehet.</p>
<p>– De hát kibe?</p>
<p>– Azt nem mondhatom meg.</p>
<p>– Szegény leány? Alacsony sorsu? Talán paraszt? Vagy épen
szolgáló cseléd? Nem bánom, akármi származású, csak jámbor hajadon
legyen: elhozhatod a házamhoz. Ha tudatlan, behunyom a félszememet,
nem látom meg a hibáját, csak azt látom meg, hogy te szereted. – Ha
tudatlan lesz is, nem restelem a fáradságot vele: mesternek állok
mellé s betanítom minden asszonyi bölcsességre. No hát ki az?</p>
<p>– Nem mondhatom meg, jó anyám.</p>
<p>– Bálint, Bálint! szólt Sára asszony, megfenyegetve a fiát a
nagy köszörülő aczéllal, a mit az oldalán viselt. Te nem jóban
töröd a fejedet! Te olyan asszonyszemélyt szeretsz, a kinek már
férje van. Ne is tagadd! Látom az elsápadt orczádról, a leesett
álladról, hogy rátaláltam a bibédre. Bálint, rosz úton jársz!
Gondolj rá, hogy annak a jutalma itt e földön hóhérpallos, a más
világon pedig a pokol tüze! – Tudod, hogy erkölcs dolgában a mi
törvényeink nem tréfálnak. Sok ilyen szép fejet, mint a tiéd,
láttam én már legördülni, a kinek egyéb vétke nem volt, mint hogy
összenevetett egy asszonnyal, a kinek már nem volt szabad ő rá
nevetni. De én imádkozni fogok az Istenhez, hogy tégedet mindjárt
az első lépésnél olyan akadályba ejtsen, hogy tovább ne mehess és
az út végéig el <span class="pagenum"><a name="Page_119" id=
"Page_119">-119-</a></span> ne juthass: a hol gyalázat, halál és
kárhozat vár reád. Az Isten meghallgat engem!</p>
<p>A Bálint pedig arra gondolt, hogy hiszen ő is az úr Istenre
appellálta az ügyét: azt mondva, hogy ha épen hazakerül a csatából,
akkor üdvösséges dolognak fog nyilvánulni azon szándéka, hogy
hajdani kedvesét boldogtalan sorsában meglátogassa. Ime az első
lépést teljes áldás követte; nem csak megszabadult győzelmesen, de
még foglyot is ejtett, a kinek a váltságdijával sokkal könnyebben
segíthet minden ismeretlen bajon, hogysem mintha üres erszénynyel
menne azokra szembe. – Azért alig is várta, hogy a fogoly Achmed
váltságdíját küldjék már az atyafiai Nagy-Váradról.</p>
<p>Sára asszony pedig csak azért is mindent elkövetett, hogy a
törököt megtérítse. Mindennap olvasott neki az evangeliumból, s
tanította énekelni a «Szentek hegedűjéből.» Vitte is már annyira a
törököt, hogy a keresztyén vallásból elfogadta a borivást és a
sonkaevést; hanem egyszer, mikor arra a kényes kérdésre került a
sor, hogy hát aztán a keresztyén hitre áttért töröknek szabad-e
megtartani mind a négy feleségét? akkor csak összecsapta a
tenyereit a jámbor asszony.</p>
<p>– Micsoda? Hát neked négy feleséged van? Hüh, lélekadta törökje!
Hogy a mennykő csapkodjon a papucsodba, mikor nem vagy benne! –
Akkor csak maradj a magad pogány nemzetének. Eredj a négy
feleségeddel a saját török poklodba; be ne rondítsd a mienket!
Többet aztán nem vesződött a pogány megtérítésével.</p>
<p>Pár nap mulva meg is érkezett a török váltságdíja Homonnai
ezredes-kapitány kezéhez; az leszámlálta a pénzt Bálint vitéz
kezébe, Achmedet pedig haza bocsáták rendén Nagy-Váradra.</p>
<p>Volt tehát már a Bálintnak pénze elég, hogy a mit az agyában
kifőzött, azt végrehajthassa.</p>
<p>Első dolga volt szabadságot kérni Homonnai ezredeskapitány
uramtól a maga és Simplex bajtársa számára <span class=
"pagenum"><a name="Page_120" id="Page_120">-120-</a></span> egy
időre; a mi nekik könnyen megadatott, minthogy a gróf úr épen a
mézes heteit élte s annálfogva nem volt szándéka semmiféle
hadjárathoz fogni; a török is csendesen viselte magát ezen a
tájékon.</p>
<p>A kétszáz arany ott volt már a tarsolyában. Az útra nem kellett
egyéb, mint egy jó gyöngyösi posztóköpenyeg, a mit úgy híttak, hogy
«gyöngyösi privilegium»; aztán meg egy jó kézbeli fokos; egy
kulacs, meg egy tarisznya: a többi megjön magától. Ha az ember
gyalog utazik, soha sem hagyja cserben az alkalmatossága.</p>
<p>Nagy segítségükre volt a kapitánynak azon rendelete, hogy a
lovasezred, a melyhez ők tartoztak, induljon Ónodra. Odáig Bálint
is együtt ment a Simplexsel; elhallgatva anyja előtt, hogy
szabadságot kapott. Onnan aztán ketten együtt felkerekedtek, hogy
felmenjenek a Szepességbe, a szép Mikhált meglátogatni.</p>
<p>Azonban Sára asszony imádsága sikeresebb volt az ő szándékuknál,
mert a mint az ónodi nagy erdőn végig mennének, egyszer csak
előugrik a bokorból tizenkét martalócz, a milyenek azt az átkozott
mesterséget űzték, hogy a városok körül ólálkodva, a keresztyén
ifjakat és asszonyokat elfogdosták s aztán eladták a töröknek; ezek
a két fegyvertelen ifjút megrohanták; a Bálint sokáig küzdött
velük, egy párnak be is törte az orrát; de utoljára a sokaság őt is
elnyomta, a száját betömték s a pajtásával együtt egy fához
kikötötték: természetes, hogy a kétszáz aranyat sem hagyták nála.
Aztán szétmentek új prédát keresni. Estig még egy asszonyt hoztak
oda fiatal lányával együtt; aztán mikor besetétedett, valamennyit a
nyeregkápához pányvázva, elhurczolták magukkal.</p>
<p>Így teljesedett a Sára asszony kivánsága, hogy bár csak az első
lépésnél mindjárt olyan akadályba lépne a Bálint fia, a mely őt a
tovább haladástól e veszélyes úton visszatartóztassa. <span class=
"pagenum"><a name="Page_121" id="Page_121">-121-</a></span></p>
<h2>TIZENNYOLCZADIK FEJEZET.</h2>
<p class="summary">(Kiben meghiratic az io paitaassoknac
kevlewmb-kevlewmbfeele zerenccheeic, es hogi kinec teniere, kinec
talpa tewric wala.)</p>
<p>A gonosz martalóczok minden felső ruhát lehúztak a foglyaikról,
csak az alsó vászon gúnyát hagyták meg rajtuk, úgy hajtották őket
végig a behódolt falvakon keresztül, a miknek magyar és keresztyén
lakossága volt, törökkel vegyest s olyan barátságos törvényük volt,
hogy ha magyar ellenség közeledett, azt a török kadi tartozott
bejelenteni a török basának; ha pedig ozman ellenség jött
valahonnan, azt a magyar biró a magyar vezérnek.</p>
<p>Az úton a fogoly asszony leánykájának a lába a kövecseken
egészen kisebesedett, menni sem tudott már tovább. A Bálint nem
nézhette, hogy a martalóczok, mint az oktalan állatot, úgy
kényszerítik a nyomorult gyermeket ostorral a tovább haladásra;
mintha nem volna neki elég a saját maga veszedelme, még azt a kis
leányt is felvette a vállára, úgy czepelte azt egész Eger
kapujáig.</p>
<p>Egerben épen nagy heti vásár volt: a foglyokat odaterelték a
piacz közepére, a hol tulkok, birkák és bivalyok voltak áruba
bocsátva; ott az egyik martalócz egy rekedt tilinkón sipolva,
elkezdte a vásárosok figyelmét felhivni a maga rabszolgáira, pergő
nyelvvel hirdetve azoknak a kitünő tulajdonságait; mutogatva a
Bálint hatalmas karjait, ki daczos képpel, kifeszített mellel állt
akkor is; míg a Simplex olyan siralmas képet csinált,
összegörnyedve bánatában, hogy a martalócz kénytelen volt az ostora
hegyével egyszer egyszer odacsippenteni a lábaikrájába, hogy
tánczra kerekítse; a fehér népnek meg lerángatta a válláról a
köntösét, hogy lássák a vevők, milyen ép bőrük van?</p>
<p>Legelébb is megvették az asszonyt meg a leányát. Egy müdirnek
volt szüksége mind a kettőre. Legalább nem szakították el őket
egymástól.</p>
<p>Azután jött egy köpczös török mészáros, a ki juhokat
<span class="pagenum"><a name="Page_122" id=
"Page_122">-122-</a></span> szokott vágni. Hej, megörült ez, mikor
megtudta a Bálinttól, hogy ő is mészáros legény. Nem is alkudott rá
sokat. A hogy tartotta a martalócz, megadta érte a száz aranyat, s
mindjárt rátette a két lábára a maga békóit s így hajtotta el maga
előtt, biztatva útközben, hogy ne féljen semmit, nála jó dolga
lesz: kap enni eleget; s majd ha a szőlőszedés ideje eljön, akkor
odakinn dolgozhatik a szőlőben s akkor lőrét is ihatik.</p>
<p>Hanem a Simplexnek sehogy sem akart vevője akadni. Akárhányan
jöttek, mind azt nézték, milyen a tenyere? Az pedig nagyon sima és
puha volt. A trombitafuvásban nem is törhetett fel. Nem kellett
senkinek; hiába kiabált a martalócz: «vegyétek, vegyétek meg ezt a
gyaúr disznót!» s tánczoltatta a pányván mint a medvét.</p>
<p>Utoljára, hogy senki se vette meg, felhajtotta a várba, a
basához. Ott kijött eléje a muteszellim, annak elmondá a martalócz,
hogy ime ez egy fogoly katona. Ha olyan keresztyént fogtak el, a ki
nem tudta eltitkolni, hogy katona volt, azt a basának tartoztak
átengedni a martalóczok – szabott árért. De a ki csak tehette,
eltagadta azt, mert a basa szeretett többet kapni a pórtékáért,
mint a mit kiadott érte, s azt a portéka nem köszönte meg. Az a
basa üzlete volt. A muteszellim kifizetett a Simplexért a
martalócznak negyven aranyat, a miből az istentelen egyet a szegény
eladott rabszolgának visszaajándékozott.</p>
<p>A Simplexet aztán egyenesen a kovácshoz vitték, s ottan a két
lábára olyan nehéz vasat vertek, hogy volt rajta mit czepelni.
Azzal bedugták egy föld alatti börtönbe. Ott már volt valami ötven
darab fogoly, a kik nem igen beszéltek egymáshoz, hanem az egyetlen
ablak elé guggolva, mely felülről világosságot adott, pipákat
faragtak, korbácsokat fontak, vagy török öveket vetéltek, hogy
nehány aspert keressenek vele. Többen pedig a fal mellett feküdtek,
mintha betegek volnának, s azoknak a lábaik be voltak kötve. Egy
borbély reggel, este lejött hozzájuk, hogy a kötéseiket
<span class="pagenum"><a name="Page_123" id=
"Page_123">-123-</a></span> felbontsa s a talpaikat, a mik sebesek
voltak, enyhitő irokkal bekenegesse.</p>
<p>A Simplex kérdezte tőlük, hogy merre utaztak olyan meszsze, hogy
így feltörött a talpuk? Azok azt felelték neki, hogy «várj csak,
majd te is elutazol oda, aztán megtudod, hogy merre fekszik
Bambusonia?»</p>
<p>Nem is telt bele egy hét, hogy megtudta a Simplex, a mire olyan
kiváncsi volt, s aztán nem kellett neki többet rajta törni a
fejét.</p>
<p>Mikor rákerült a sor, felvitették a kajmakámhoz. – A kajmakám
derék tréfás ember volt, kövér képe, vastag termete. Hoszszuszárú
pipából szívta a füstöt, maga elé szedett lábakkal ülve egy tarka
szőnyegen.</p>
<p>Nagyon is szépen beszélt a Simplexhez; kedves fiamnak, pribéknek
nevezte; kikérdezte: hova való? mi sorsban van? kik a rokonai? hol
a birtoka?</p>
<p>A Simplex elmondta neki a kérdésekre ugyanazt a választ, a mit a
Jankónak, a rablóvezérnek mondott, hogy ő ilyen szegény, meg olyan
árva.</p>
<p>A kajmakám szertelen nagyot nevetett rajta.</p>
<p>– Mintha csak irásbul olvasnád! Épen úgy felelsz, mint a hogy a
többi szokott felelni az első «kérdezésre.» – «Nincs se apád, se
anyád, azt se tudod, hol születtél; szegény vagy, mint a templom
egere, hátadon házad, kebeledben kenyered; koldulás a mesterséged.»
Ezt feleli sorba valamenyi az «első kérdezésre», s ha mindjárt a
Zrinyi bán fia volna is! Lássuk, hogyan felelsz majd a «második
kérdezésre?»</p>
<p>Azzal egy intésére négy csausz lekapta a Simplexet a tiz
körméről, kettő az összekötött lábait egy széthúzott kötélnél fogva
felemelte, hogy a talpai az ég felé álltak, a másik kettő meg aztán
két szál hosszú bambuszszal elkezdett a talpain muzsikálni, a mi a
Simplexnek annyira nem tetszett, hogy az ismételt kérdésekre azt
vallotta, hogy ő királyfiu, apja a velenczei doge, keresztapja a
lengyel király, csak annak izenjenek, az ad érte váltságul
<span class="pagenum"><a name="Page_124" id=
"Page_124">-124-</a></span> akkora darab aranyat, mint ő maga.» A
mért aztán még jobban a talpára vertek.</p>
<p>A szegény Simplex azt hitte, hogy most mindjárt bele fog halni:
olyan rosz mulatság az a talpverés.</p>
<p>Ekkor aztán következett a harmadik kikérdezés: – a kajmakám
hozatott borbélyt, bekenette enyhítő balzsamokkal a Simplex
felmarjult talpait, adatott neki hüsítő shorbethet innia s aztán
elkezdett hozzá szépen beszélni.</p>
<p>– Lásd édes fiam: minek beszélsz hiábavalóságokat? minek vallod
egyszer azt, hogy zabgyerek vagy, máskor meg azt, hogy királyfia?
hiszen valakid csak van a kerek világon, a ki ád a bőrödért
valamit. Valami jó embered, a ki kivált, s a kinek aztán
leszolgálod azt. Gondolkozzál csak rajta. Hiszen mi nem kivánunk
olyan sokat.</p>
<p>Ekkor aztán rájött a Simplex, hogy csakugyan van neki egy
testi-lelki jóbarátja, csakhogy az maga is rabszolgaságba esett itt
Eger városában, egy mészáros-mester vette meg: az, ha magát
kiválthatja, őtét is ki fogja majd váltani.</p>
<p>– No látod, ez már okos beszéd. Hát milyen az a mészárosmester,
a ki a barátodat megvette?</p>
<p>– Hát olyan szép ragyás ábrázatú.</p>
<p>S minthogy pedig Eger városában akkor harminczhárom muzulmám
juhölő lakott, s az a mesterségével együttjáró mérges
légycsipésektől mind ragyás volt, annálfogva valamennyit
felcsődítteté a kajmakám a várba, hogy a Simplex válaszsza ki
közülök az igazit.</p>
<p>Az volt a Bálint gazdája, Ibrahim.</p>
<p>Azzal azután előhozatta a maga rabszolgáját.</p>
<p>A jó Bálintnak nagyon megesett a szive, mikor a barátját ilyen
állapotban meglátta.</p>
<p>– Szegény Simplex! Mire jutottál én miattam! Látod, nekem
nyugodalmas gazdám van: csak maga ver, nem másod magával, s csak a
hátamat üti; nem is bottal, hanem csak vizilóbőrkorbácscsal. Az
Isten áldja meg érte. <span class="pagenum"><a name="Page_125" id=
"Page_125">-125-</a></span></p>
<p>– Minek tűröd! Mért nem irtál az anyádnak, hogy váltson ki?</p>
<p>– Irtam biz én: fel is kértem, hogy küldjön váltságdijat te
érted is, a hogy én értem. Küldött is rá feleletet rögtön. Azt
felelte, hogy szives örömest lefizeti én értem is, te érted is a
váltságdijat, a miben megalkuszunk a gazdáinkkal; hanem azután az ő
rabszolgája legyek azontul. Azt tegyem, a mit ő parancsol; tudta
nélkül sehova el ne induljak; se veled össze ne találkozzam többet:
és azt, a kit szeretek, úgy elfelejtsem, hogy soha rá ne gondoljak
a szivemben többé: – különben itt hágy veszni a török
fogságában.</p>
<p>– S mit feleltél neki rá?</p>
<p>– Hát azt feleltem, hogy «Isten megáldja hát édes szülémet:
akkor én maradok a török fogságában; mert én az én kedvesemet még a
fekete földben sem fogom elfelejteni soha, sem az én jó pajtásomat,
a kinek hűséget fogadtam, meg nem tagadom, a míg élek.</p>
<p>– Ember vagy Bálint! monda rá a Simplex, s azzal összeüté a
bokáján a lánczos békót, fittyet vetett a két ujjával a
kajmakámnak. – Servus basa! küldhetsz a tömlöczbe vissza. Ha
begyógyul a talpam, ujra kezdheted az examinálást.</p>
<p>Simplexet aztán visszavitték a tömlöczbe s ott azután
megtanulhatta ő is a törökzsinór gombkötővetélést, ölét egy réz
asperért s elmélkedhetett mellette, hogy milyen bolond állapot az,
mikor valaki a talpára veret azért, hogy a jó pajtása szerelmes egy
asszonyba, a ki nem lehet az övé!</p>
<p>Ez alatt begyógyultak a talpán a sebei; de ez nem volt rá nézve
semmi öröm: mert előre meg volt neki mondva, hogy a mint talpra
állhat, megint ujra kezdődik a keserves kikérdezés. Volt olyan a
foglyok között, a kit már háromszor is kínvallattak. Ezt nevezték
alkudozásnak. A ki keveset kinált, sokat kapott.</p>
<p>Eljött a nap, a melyen ismét fel kellett mennie a kajmakám
<span class="pagenum"><a name="Page_126" id=
"Page_126">-126-</a></span> elé. Előre tudhatta azt már, mert
ilyenkor előtte való nap nem adtak a fogolynak enni. Éhomra nem árt
meg olyan nagyon a bámbusz.</p>
<p>A Simplex reszketve lépett be a vallató szobába. A kajmakám ott
ült megint a szőnyegen, előtte egy alacsony asztalkán egy tál
párolgó piláf, a mi nem más, mint juhhús riskásával; mellette a
keze ügyében két szál bámbusz.</p>
<p>– No hát fiam, gyere ide válassz; monda a kajmakám a remegőnek.
Ezt a tál piláfot akarod-e megenni, vagy ezzel a két szál
bámbuszszal akarsz százat a talpadra? No ne szepegj, hanem válassz
tetszésed szerint. Aztán itt a papiros, tinta, kalamáris: irsz
nekem róla egy teszkerét, hogy mit kaptál. Ha piláf kell, azt irod,
hogy piláfot kaptál; ha bot kell, azt irod hogy botot kaptál.</p>
<p>A Simplex sehogy sem értette az egész dolgot. Nem tudta, hogy
mit tréfál így vele a Kajmakám? de elvégre is bot neki semmiképen
nem kellett, a piláf pedig mindenképen kellett, hát annyi kinálásra
hozzá ült az utóbbihoz, s tudva hogy a töröknek nagyon tetszik az,
ha a piláfból nem hagynak a tál fenekén, ez a janicsárnál is
virtus, igyekezett hát azt tisztára kitörülni.</p>
<p>– No fiam, szólt a kajmakám, mikor a Simplex elkészült, már most
hát ird meg a levelet, hogy jól tartottalak mai nap piláffal és nem
pedig botokkal; és czimezd azt a levelet a te kedves pajtásodnak,
nemes, nemzetes és vitézlő Kalondai Bálint uram ő kegyelmének, az
akasztófára való hitetlen kutyának; a ki nem csak, hogy magát
kiszabadította a rabságbul ingyen, váltságdíj nélkül; hanem még a
gazdáját is elrabolta magával, a derék, becsületes juhölőt, s
elvitte Ónodra, s most onnan kinálja azt te éretted cserébe s azzal
fenyegetőzik, hogy a micsoda jóval és roszszal leszünk mi itt te
hozzád, ugyanazt fogja ő teljesíteni az ő foglyával, a becsületes
juhölővel. A Simplexnek tehát meg kellett irni a bizonyítványt,
hogy őtet a törökök tejbe-mézbe fürdetik, irósvajjal kenegetik és
még a helyét is megtörlik, a hová leültetik. <span class=
"pagenum"><a name="Page_127" id="Page_127">-127-</a></span></p>
<p>Arra aztán a Simplexnek mindjárt levették az egyik lábáról a
békót, s azt fölköték az övébe, annak a jeléül, hogy félig el van
bocsátva; de kötelessége lészen az érte kicserélendő foglyot
visszahozni és addig a kötelesség jeléül a láncz másik vége a másik
lábán marad; s azt a kiváltó jóbarát veheti csak le a lábáról.</p>
<p>Ilyen furcsa kölcsönös obligoban maradás és egymásért való
jótállás és kiváltás divatozott azokban az időkben egymásnak baráti
szövetségre kezet adott férfiak között.</p>
<h2>TIZENKILENCZEDIK FEJEZET.</h2>
<p class="summary">(Ennec tewrteenete fewlewtte nagion hasonlit az
Joseph es Potiphaarne tewrteeneteehez; de meeg sem egeeszlen olian,
miwel hog weeghezteevel nem az Joseph kerevl az tewmlewtzbenn,
hanem az Potiphaar.)</p>
<p>Hogy miképen szabadulhatott ki a Bálint a maga fogságából, azt
érdemes lesz meghallgatni: mert az valóságos csoda dolog, mind a
mellett, hogy igazán megtörtént valóságos eset. S azt is a Simplex
naplójából tanultuk.</p>
<p>A gazdájának, a juhölőnek volt egy szép szőlős kertje s abban
egy fából épült gunyhója, a mit ő törökül kösknek nevezett.</p>
<p>Szüret felé közeledvén az idő, minden délután kisétált a török a
szőlőskertjébe, kisértetve a rabszolgája, Bálint által: mivelhogy
az utakat és mesgyéket a zápor nagyon megrongálta, azért azokat
iparkodott helyreigazítani.</p>
<p>Napszámosra, vinczellére nem merte azt a munkát bízni, mert azok
torkoskodni szoktak, hanem a rabszolgára ráparancsolhatott, hogy
meg ne próbálja a szőlőt kóstolni s mikor vége volt a munkának,
mindig azt mondta neki: mutasd a nyelvedet! Mivelhogy az egri szőlő
mind fekete s a ki eszik belőle, annak nyelvét megfesti
szederjesre. Szegény Bálint sokszor majd eldült a kivánságtól, a
nagy rekkenő melegben csákánynyal vágva <span class=
"pagenum"><a name="Page_128" id="Page_128">-128-</a></span> a
követ; a sok szép szőlő csak úgy mosolygott rá; de egy szemhez nem
nyúlt volna.</p>
<p>A gazda ez alatt beült a gunyhóba s minthogy a töröknek tiltja a
vallása a boritalt, annálfogva csak úgy titokban iddogált odabenn
és egyes egyedül.</p>
<p>Volt pedig a töröknek egy igen szép rabszolgálója, vagy
felesége: mi nem nagy különbség a muzulmánoknál. Dzsigerdilának
hitták: a mi annyit jelent, hogy «szivetszúró.» Cserkesz leány
volt; úgy vette Budán rabszolgakereskedőtől, ki egész hajóval
hozott fel rableányokat Sztambulból. Az egész különbség az asszony
és rabszolgáló között az, hogy a rabszolgáló dolgozik, az asszony
pedig nem dolgozik. A Dzsigerdila nem dolgozott.</p>
<p>A török menyecske mingyárt eleve szemet vetett a szép deli
magyar legényre, a kit az ura rabul hozott a házhoz; hanem otthon
nem igen lehetett vele valami enyelgést kezdenie, mert sok szem
őrizte a háznál. Azonban mikor néha az ura után kiment a szőlőbe,
ott már szabadabban szólhatott a Bálinthoz, kivált mikor a
mészárost helybenhagyta a jó veres bor, hogy ketten két felül
támogatva vezették haza a házáig.</p>
<p>Az Ibrahim Kermesz (így hitták a mészárost, mivelhogy nagyon
veres szakálla volt) azt parancsolta a Bálintnak, hogy daloljon, a
mikor dolgozik: nem csak azért, hogy ha dalol, jobb kedvvel
dolgozik; de különösen azért, hogy az által meg van óva attól a
kisértettől, hogy a szőlőt megcsipegesse. A ki dalol, nem
ehetik.</p>
<p>Olyankor aztán, mikor az Ibrahimot elnyomta az álom s
kezét-lábát elnyújtva, végig terült a szőnyegen, a Dzsigerdila
belevágott a Bálint nótájába s együtt énekelt vele: a mi nem
csekély buzdítás egy nőtől, ha egy férfinak a nótáját a maga
dalával elkezdi kisérni.</p>
<p>Csakhogy azok a Bálint nótái mind olyan szomorúak és együgyűek
voltak, a miket még édesanyjától hallott gyermek korában: «fürdik a
kácsa fekete tóba: Készül anyjához Lengyelországba», azután meg az,
hogy «Amott <span class="pagenum"><a name="Page_129" id=
"Page_129">-129-</a></span> kerekedik egy fekete felhő: Benne
tollászkodik sárga lábú holló» s a mi végződik azon, hogy «Rab
vagyok, rab vagyok: Tatár rabja vagyok; kezemen lábamon vas lánczot
hordozok.» Ezek voltak az akkori időknek szomorú nótái.</p>
<p>De még ezt a nótát is abba hagyta a Bálint, a mint a Dzsigerdila
belevágott s együtt énekelt vele.</p>
<p>– Miért hagytad abba a nótát? kérdezé tőle a török asszony.</p>
<p>– Azért, mert te is énekelni kezdtél, s félek, hogy felébreszted
az Ibrahimot, s engem ver meg érted.</p>
<p>– Ne félj semmit. Alszik az Ibrahim mélyen. Mákonyt tettem a
dohánya közé. Ilyenkor úgy alszik, hogy akár puskát sütögethetnének
el fölötte: még sem ébredne fel; akár csókolódhatnának fölötte, még
sem ébredne fel.</p>
<p>Bálint csak nem akart belőle érteni semmit.</p>
<p>Ekkor aztán Dzsigerdila kezdett el dalolni egy olyan népdalt, a
miben már szerelem van. A régi időkben is dalolták azokat, csakhogy
elbujva, erdőkön, mezőkön; mert bent a városokban tiltották a
papok, egész prédikácziókat tartottak ellenük, s közönségesen
«virágdaloknak» nevezték s azt tartották róluk, hogy a tiszta
erkölcs megvesztegetésére szolgálnak.</p>
<p>S bizony furcsa dolog is az, hogy mi minden szabad az énekben?
Ha egy férfi csak úgy prózában mondaná azt egy szép asszonynak:
«ugyan rózsám, adjon nekem egy pár csókot!» bizony úgy nyakon
felejtené érte, hogy a szeme is szikrát hányna; hanem ha ugyanazt
czifrán elénekli: az úrnő még leül a zongora mellé és akkompanyoz
neki hozzá. Valamint ha egy szép asszony a a férje jelenlétében
recitativo mondaná azt egy harmadik gavallérnak, hogy «kóstolja
csak kend, be jó ízű!» a férj puskát, kardot ragadna, hogy boszút
álljon érte; ha pedig szépen czikornyásan, vékony hangon elénekli
egy egész társaság előtt ugyanazt a madám, még a férj is tapsolni
kezd neki s azt kiáltja: da capo! <span class="pagenum"><a name=
"Page_130" id="Page_130">-130-</a></span></p>
<p>A Dzsigerdila pedig oly csábítón, oly melegen tudta énekelni
azokat a hivogató, csalogató dalokat, hogy lehetetlen volt tőlük át
nem melegedni.</p>
<p>Hanem a Bálint tartotta magát s nem vágott bele az ő
nótáiba.</p>
<p>– Hát te nem tudsz virágdalokat énekelni? Kötődék vele a
Dzsigerdila.</p>
<p>– Tudok biz én, énekeltem magam is eleget. Egyért azért csaptak
ki az iskolából; de fogadásom tartja, hogy míg rabságban leszek,
addig virágdalt nem énekelek.</p>
<p>Volt pedig a török kertjében egy drága szép szilvafa, a milyen
még akkor a ritkaságok közé tartozott: a gyümölcse gömbölyű volt és
olyan piros, mint a rózsa. A kertészek bona-merának nevezték.</p>
<p>Erre a fájára vajmi büszke volt az Ibrahim. Előre megmondta
Bálintnak, hogy le ne próbáljon egyet venni róla, mert megtöri a
csontját. Azt a gyümölcsöt ő mind a basa asztalára szánta.</p>
<p>Egy délután megint kijött a Dzsigerdila az ura után s elaltatta
az Ibrahimot, a hogy szoká, a dohányába kevert mákonynyal s aztán,
a hogy a Bálint nem akarta a virágdalait elénekelni, ő is boszúsan
lefeküdt a fűbe és úgy tett, mintha aludnék.</p>
<p>A nap forrón sütött, Bálintnak majd a szája padlásához ragadt a
nyelve a nagy szomjúságtól. A szőlőhöz nem mert nyúlni, mert annak
a leve meglátszik a nyelvén, hanem azok a piros szilvák olyan
csábítóan mosolyogtak rá. Hisz nincs megszámlálva, hány van a fán?
Bátorságot vett magának, mikor azt hitte, hogy senki se nézi,
odalopózni a fa alá s lehúzni egy ágat, és elköltögetni egy párt a
basának szánt bonamerákból. (Ugyis kövér ember a basa: hátha
kilelné tőle a hideg?)</p>
<p>Egyszer csak dévaj nevetést hall a háta mögött: a Dzsigerdila
nem aludt, csak leskelődött s erre ő úgy megrezzent, hogy ijedtében
az egész szilvafaágat, a mit magához húzott, lehasította.
<span class="pagenum"><a name="Page_131" id=
"Page_131">-131-</a></span></p>
<p>No lesz most neked ezért Bálint!</p>
<p>Szégyenkedve sompolygott vissza a munkához s úgy nekifogott,
hogy egy óra alatt két órára valót dolgozott. A Dzsigerdila pedig
egyre kötődött vele, gúnydalokat énekelt neki, ingerkedett vele s
zöld diókkal hajigálta.</p>
<p>Bálint ezúttal olyan rossznak érezte magát, mint egy kárt tett
gyermek, a ki várja a bizonyos verést. A török mindig azt mondta,
hogy nem adna oda egy ágat arról a fáról száz dénárért. Valjon hány
dénárba szokott számítani egy korbácsütést? vagy hány korbácsütést
egy dénárba.</p>
<p>Mikor aztán beesteledett, s a mészáros fölébredt, ismét akkorát
ivott ébredőre, hogy a feleségének és a rabszolgájának kellett őt
kétfelől támogatva hazavezetni.</p>
<p>Hát amint elmegy a bonamera fa előtt, egyszerre meglátja a
lehasított ágat.</p>
<p>Erre a tekintetre tüstént kiment a mámor a fejéből, úgy
felfortyant.</p>
<p>– Ki cselekedte ezt? ordítá, kirántva öve mellől a vizilóbőrből
épült korbácsát. Ugy forogtak a szemei, mintha maga volna az öcscse
annak a vizilónak.</p>
<p>De mielőtt a Bálint szólhatott volna, a Dzsigerdila elkiáltá
magát.</p>
<p>– Én törtem le no! Hát ugyan mi baj van azért a kis
szilvafa-gallyért?</p>
<p>Csak az a baj lett érte, hogy az Ibrahim nem sajnálta a
vizilókorbácsát a maga kedves feleségének a hátától, s rácsapkodott
vele egész haragjából s talán tetőtől talpig verte volna, ha maga
el nem bukott volna, betörvén az orrát, a mikor aztán elég baja
volt hazáig a saját orravérének elállításával.</p>
<p>Hanem a Dzsigerdila még is kapott annyi korbácsütést, a mennyi
elég volt a Bálinttal megértetni, hogy mily forró indulattal
viseltetik iránta ez asszony, ki kész a rabszolgája hibáját magára
vállalni s a maga gyenge bőrét megpacskoltatni amazé helyett.
<span class="pagenum"><a name="Page_132" id=
"Page_132">-132-</a></span></p>
<p>Másnap délután mégint kimentek mind a hárman a szőlőkertbe.</p>
<p>Mikor az Ibrahim szokott módon elaludt: odahitta a Dzsigerdila a
Bálintot.</p>
<p>– Nagyon fájnak a vállamon a tegnapi ütés nyomai; monda neki, s
egy kis ezüst szelenczét adott a kezébe, a miben valami balzsamos
kenőcs volt. Jer és kenegesd be ez írral, ott, a hová a magam keze
nem ér.</p>
<p>Azzal lecsúsztatta a válláról a köntöst, hogy a hófehér nyakát
és hátát fedetlenül láthatta a Bálint; melynek sima bársonyán
ujjnyi vastag piros daganatok csíkjai látszottak.</p>
<p>Bálint bekenegette a miatta kapott fájdalmas daganatokat az
illatos kenőcscsel s kérdé a Dzsigerdilától, hogy enyhülnek-e?</p>
<p>– Hamarább megenyhülnének, monda a Dzsigerdila, ha megcsókolnád
őket.</p>
<p>Bálint visszaborzadt e szótól.</p>
<p>– Hogyan csókolnám én meg egy idegen asszonynak a vállát, a ki a
gazdámnak a felesége?</p>
<p>– Gazdád alszik, nem látja meg.</p>
<p>– De meglátja az Isten.</p>
<p>A török asszony szélylyelnézett bámulva.</p>
<p>– Én egyet se látok itten.</p>
<p>– Az Isten láthatatlan és mindenütt jelen van.</p>
<p>– Ha láthatatlan, akkor a korbácsa is láthatatlan, nem üthet
vele.</p>
<p>– De nagyon is tud ütni láthatatlan korbácsával. Látod: én nem
is tettem, csak gondoltam arra, a mit tilt az Isten, s ezért a
gondolatért viselem ezt a lánczot a lábamon.</p>
<p>– Én levenném azt a lánczot a te lábadról minden éjjel; tudom
hol tartja a békó kulcsait Ibrahim; az övében. Csak nappal volnál
rabszolga: éjjel nem; s a váltságdíj sem volna drága: a számára
megalkudnánk, a pénzneme volna: csók. <span class=
"pagenum"><a name="Page_133" id="Page_133">-133-</a></span></p>
<p>– De ez vétek volna Isten előtt.</p>
<p>– De hát mi sérelme van abból az Istennek, ha egy férfi
megcsókol egy nőt?</p>
<p>– Az, hogy megsérti az ő parancsolatját, melyben azt rendelte,
hogy mindenki szeresse azt, a ki az övé, és ne azt, a ki másé.</p>
<p>– Szólj csak; monda akkor a Dzsigerdila, hirtelen egyet fordítva
a beszéden, nagy ravaszul, mintha másfelé akarná azt terelni.
Hogyan nézhetted el azt tegnap, hogy engemet az Ibrahim megvert te
miattad: és nem fogtad meg a kezét, és nem vallottad meg, hogy te
voltál a kártevő?</p>
<p>– Megmondom igazán. Nem azért nem szóltam, mintha féltem volna,
hogy az ütéseket, a mik téged értek, majd én kapom meg; hanem
azért, mert attól féltem, hogy ha megmondom az igazat, akkor téged
az Ibrahim megöl.</p>
<p>– S miért féltél, hogy akkor engem az Ibrahim megöl?</p>
<p>– Azért, mert magadra vállaltad az én hibámat.</p>
<p>– S mit tudott volna meg abból az Ibrahim, hogy én a te hibádat
magamra vállaltam?</p>
<p>Bálint csak nem akarta kimondani azt a szót.</p>
<p>– Ugyebár azt, segített rajta Dzsigerdila, hogy én inkább a tied
vagyok, mint az övé. Hát mért ne lehetnék egészen a tied?</p>
<p>– Azért, mert az övé vagy.</p>
<p>– Igaz; megvett. Adott értem ötszáz aranyat. De ha te adnál neki
értem ezer aranyat, hát bizony neked adna; mert kapzsi és
fösvény.</p>
<p>Bálint jó ízűt nevetett ezen.</p>
<p>– Ugyan hol vennék én gyönge ezer aranyat az én
nyomorúságomban?</p>
<p>– No hát, megállj, majd mondok én neked valamit, a mit még
senkinek sem mondtam el. Ülj ide le mellém. De úgy ülj, hogy a
szemembe láss. Hát mikor az Ibrahim ezt a szőlőt megvette, már
akkor ez a kösk itt állt, kemencze is volt benne. Szüret alatt
sokszor kedve támadt <span class="pagenum"><a name="Page_134" id=
"Page_134">-134-</a></span> az Ibrahimnak idekinn maradni: úgy,
hogy idekinn kellett kenyeret sütnöm. Egyszer a mint a kisült
czipókat kiszedem, az egyiknek a fenekére egy aranyat találok oda
ragadva. Nem szóltam felőle senkinek; csak azt vártam, hogy éjszaka
legyen, akkor fogtam egy kést, elkezdtem a kemencze fenekét
felfejtegetni. Hát az egész tapasztás mind csupa aranynyal volt
teli. Azt bizonyosan, mikor a várost elfoglalták a törökök,
rejtette oda valami gazdag birtokos, a ki aztán elpusztult a
harczban. Nem szedtem én fel a kincset, otthagytam, újra
betapasztottam sárral, ráfűtöttem, hogy az agyag cseréppé égjen.
Most is ott van mind. Ibrahimnak nem szóltam felőle semmit, mert ha
megkapja azt a sok pénzt, annál többet fog inni, annál többször
megver; sőt még új asszonyokat is hoz a házhoz s azokkal is nekem
gyűl meg a bajom. Hát én azt az egész kincset neked adom. Végy el
belőle annyit, a mennyivel kiválthatod magadat Ibrahimtól; a
többivel pedig végy meg engemet tőle. Még aztán is marad, hogy
eltarthatsz belőle.</p>
<p>Most azután igazán kelepczébe volt szorítva a jó Bálint. Mit
szóljon most erre? A szép asszony mellé még sok pénzt is kinál neki
a szerencse. Azonban segítségül hivta az igaz hitet.</p>
<p>– Az nem lehet, édes asszonyom; mentegetőzék jámborul: az én
vallásom szerint az asszonyokat nem veszik pénzen; azok önkényt, a
maguk szive szerint adják a kezüket annak, a kit szabad akaratból
választanak. A ki pedig őket elveszi, az az ő hűségüket nem
pénzzel, nem ajándékkal fizeti meg, hanem hasonló hűséggel,
viszontszeretettel.</p>
<p>Hanem erre csak összecsapta kezeit a szép Dzsigerdila.</p>
<p>– Ah, hisz akkor ez a te vallásod nekem nagyon tetszik. Ha
nálatok nem kell se adásvevés, se felpénz, csak szabad akarat: hát
az nálam megvan. Én elszököm veled; megismerem a te Istenedet,
elmegyek a te templomodba <span class="pagenum"><a name="Page_135"
id="Page_135">-135-</a></span> s hagyom magamat annak
kereszteltetni, a mit te választasz a számomra.</p>
<p>De már ez igazán nagy csábítás volt a Bálintra nézve. Ha Sára
asszony ott lett volna mellette, bizonyosan azt mondta volna: «no
fiam, most fogtad már meg az anyját a szerencsének! Kapj utána mind
a két kezeddel, el ne ereszd. Kapsz egy gyönyörű szép asszonyt:
nagy fekete szeműt, piczi piros szájút; hozzá tömérdek sok pénzt,
egész kemenczealjával, s a mi a legfőbb: megszerzesz egy
eltévelyedett hitetlen lelket az örök üdvösség számára, a miért
magadnak is mennyországhoz lészen jussod.» És ez is lett volna a
legtermészetesebb okoskodás a földön.</p>
<p>Hanem hát nem az járt a Bálint eszében. Lehetett akárki,
akármilyen szép asszony a földön, a míg az ő Mikháljának a képe élt
az ő szivében, olyan volt a mellett minden más asszonyarcz, mint a
kisértő lélek; a minek elég azt mondani: «távozz tőlem!» hogy
eloszoljék a légben.</p>
<p>Mást szeretett.</p>
<p>Hanem ezt nem mondta a Dzsigerdilának.</p>
<p>A helyett egészen alamuszi képet fancsalított: összehúzta a
vállait kegyesen, s mintha csak a bibliából olvasná, olyan
áhítatos, kenetteljes hangon mondá:</p>
<p>– Avagy hogyan követném én el azt a nagy gonoszságot, hogy én az
én gazdámnak a feleségét elszöktessem?</p>
<p>Erre a szóra aztán dühbe jött a Dzsigerdila; lerántotta a
papucsát a lábáról, pofon csapta a talpával a Bálintot
jobbról-balról s a szeme közé köpött neki:</p>
<p>– Czoki rabszolga! Takarodj a kapához! Földtúrás a dolgod!</p>
<p>Azzal az arczára terítette a fátyolát, hogy ne is lássa többet
az orczáját az élhetetlen rabszolga; s oly nagy volt iránta a
megvetése, hogy még csak félni sem tartotta érdemesnek a gyávától,
elmondott titkai miatt. A ki a gazdájának a feleségéhez nem mer
hozzá nyúlni, az bizonyosan az elásott kincsére sem meri rátenni a
kezét. <span class="pagenum"><a name="Page_136" id=
"Page_136">-136-</a></span></p>
<p>Az asszony nagy dérrel-dúrral ment haza a szőlőből; elébb jól
megrugdosva az alvó Ibrahimot, hogy ébredjen már fel.</p>
<p>A mákonyos álmot alvó e gyöngéd felébresztésre elébb
rugkapálózni kezdett a kezével lábával, azután megfordult
ötször-hatszor a saját tengelye körül, míg a lejtőn legurulva,
valahol a szilvásban szedte fel magát; ott még egy kis ideig
feküdve és nyitott szemekkel folytatta azt az álmot, a mit látott,
s beszélgetett azokkal a paradicsomi alakokkal, a kiket az opium
összehordott a fejében; azután nagyot bámult a világba, elkezdett a
szemöldeivel, az állával rángatózni; végre négykézlábra állt és
nagyot ordított a rabszolgája után.</p>
<p>Bálint odaczammogott hozzá.</p>
<p>– Hol a feleségem?</p>
<p>– Hát őrizője vagyok én a kend feleségének? Tán hazament.</p>
<p>– Azt álmodtam, hogy megint meglopta a piros szilvámat. Ezek az
asszonyok olyan torkosak. Te Bálint nem ettél abból a szilvából!
Nem is eszel, nagy kutya! Az olyan, mint a túba-fának a gyümölcse,
a mi a paradicsomban van, s a miben szinte nem vásik a fogad, gyaúr
disznó! Hová tetted a feleségem? Legjobb volna azt a szilvát mind
leszedni a fáról és elküldeni a basának. Mit gondolsz, mit ád érte?
Azt hiszed, hogy én nem tudok felmászni erre a fára? Repülök fel
rá, mint a mókus! (az opiumszivóknak az a bolondságuk marad, hogy
igen erőseknek és gyorsaknak képzelik magukat.)</p>
<p>Azonban mászni sem tudott a jámbor, nemhogy repülni tudott
volna.</p>
<p>– Megállj csak, hadd tegyem le a kaftánomat, meg az övemet, meg
a turbánomat: aztán segíts egy kicsit röpülnöm.</p>
<p>A Bálint aztán felsegítette az Ibrahimot a szilvafára. Ő maga
akart minden szem szilvát leszedni a szatyorba: <span class=
"pagenum"><a name="Page_137" id="Page_137">-137-</a></span> a
rabszolga kezének nem volt szabad hozzá érni ahhoz, a mi a basa
számára volt szenteltetve.</p>
<p>A szegény rabszolga elgondolta magában, hogy ha ő most hazamegy
az urával: az a pogány asszony egészen úgy fog vele bánni, mint a
hogy bánt a Potiphárné a Józseffel; mert nem szükség azért az
ótestamentumot olvasni az asszonynak, hogyan kell boszút állni egy
férfiún, a ki szerelmi ömlengéseit visszautasította. Bizonyosan
halálra vereti az urával.</p>
<p>S hogy az eset tökéletesen hasonlítson, még az álommagyarázási
tréfa se maradt el.</p>
<p>– Ugyan mit jelent az, motyogott odafenn a fán az Ibrahim, a mit
az imént álmodtam, hogy egy csirke lecsapott egy kányára, és
elrepült vele? nem a kánya a csirkével, hanem a csirke a
kányával.</p>
<p>(– Gyere csak le onnan a fáról: majd mindjárt megmagyarázom
neked) gondolá magában a Bálint, s a míg Ibrahim a szilvát szedte,
az alatt ő kikereste a gazdája levetett övéből a bilincse kulcsát s
azzal kiszabadítá a lábait a békókból s a láncztartó sziját leoldá
a derekáról s azzal oda állt a fa alá szépen.</p>
<p>Az Ibrahim elannyira belemerült a szilvaszedésbe s a szép
bonamera oly igen gyönyörű volt, hogy észre se vette, a mikor a nap
leáldozott s a várban elkezdték a takarodót fújni.</p>
<p>Ez pedig azt jelenté, hogy minden ember siessen a dolgát abba
hagyni, a ki a szőlőkben, vagy a mezőkön van, mert a harmadik
trombitaszónál bezárják a kapukat, s a ki ottkünn reked, sehogy se
juthat be aztán a városba.</p>
<p>A trombitaszó hallatára aztán Ibrahim Kermesz is kezdett
lekeczmelegni a szilvafáról. Elébb leadta a Bálintnak a bonamérával
teli szatyrot, s azután maga is kezdett leereszkedni, kérve a
Bálintot, hogy segítsen neki – átugrani azt a fát.</p>
<p>De segített is neki a Bálint; mert abban a perczben, a
<span class="pagenum"><a name="Page_138" id=
"Page_138">-138-</a></span> mikor Ibrahim két kézzel kapaszkodva az
ágba, lógott a föld és az ég között, hirtelen a fejére rántotta az
egész szatyrot valamennyi bonamerával együtt, hogy annak tele lett
szilvával a szája, s ezzel lerántva a földre, hátra kötözte a
kezeit a láncztartó szijával, s azzal belökte őt a köskbe. A
szomszédok semmit sem vettek ebből észre, mert az mind el volt
foglalva a maga sietségével, hogy kapuzárás előtt elérhessen a vár
faláig; senki sem ért rá a más dolgára ügyelni.</p>
<p>A Bálint aztán bezárva a kösk ajtaját magára, legelébb is
felfeszegette a sütőkemencze fenekét. Ott bizony volt arany elég: a
Dzsigerdila igazat mondott. A Bálint nem várt másodszori kinálást,
hanem összesöpörte azt nagy hevenyén az Ibrahim tarisznyájába.
Azután felvette magára az Ibrahim kantusát, kaftányát, salaváriját,
felkötötte a turbánját, arra pedig feladta a maga rabszolga
gunyáit, s mikor besötétedett, akkor pányvát kötve a nyakára, azt
mondta neki hogy: «no már most megyünk Ónod felé; aztán úgy találj
egyet kiáltani, hogy a saját rézcsákányodat összetöröm a kopasz
fejeden.»</p>
<p>Minthogy pedig Ibrahim Kermesz nagyon sajnálta a rézcsákányát,
kiváltképen ha azt a saját tarkóján törnék össze, annálfogva egész
mohamedánus megnyugvással engedé magát a szőlőkertek mély utain át
az erdőbe s onnan a legközelebbi faluba hajtatni, a hol Bálint a
keresztyénbirónál rögtön fogadott egy négy lovas szekeret és azzal
magát és foglyul ejtett gazdáját ép egészségben átszállíttatá
reggelre Ónod várába.</p>
<h2>HUSZADIK FEJEZET.</h2>
<p class="summary">(Az mellben nagion kewrnievlmeeniesen; hanem
ighen vnalmassan elewadatic az raboknak az ew kiwaltatasaanac a
teketoriaya.)</p>
<p>Nehogy pedig valaki eme régi szokásokat úgy itélje meg, mint
valami rettenetes barbar divatot. Mert hiszen újabb <span class=
"pagenum"><a name="Page_139" id="Page_139">-139-</a></span> korban
is vannak hasonlatos szokások: a mik a régiebbeknél még sokkal
keservesebbek, a mikor például egy vagy két jó barát a harmadiknak
a váltójára ráirja a nevét, s aztán, ha az egyik nem fizet, a
másikat exequálják helyette. Avagy kérdezzétek meg azokat, a kik a
mai világban az ő jó barátjaikért a mindenféle újkori tatároknál,
nem különben a bankok és takarékpénztárak megerősített váraiban
váltságdíjakat fizettek: nem sokkal emberségesebb népszokásnak
találták volna-e, ha ezeknek a jó barátoknak azok a fogvatartók
inkább jól a talpaikra vertek volna két szál bámbuszszal?</p>
<p>Aztán mi is repressáliákat gyakoroltunk bőségesen; csakhogy ha a
török ütleget kapott, azért nem lamentált senki: annak úgy kellett;
megérdemelte!</p>
<p>Az ónodi vár ormai és kapubejáratai épen úgy fel voltak ékesítve
póznára dugott török fejekkel, mint Eger váráé keresztyének
koponyáival.</p>
<p>Mikor a Simplexet félig szabadon bocsáták, az a ballábán hagyott
békó arra való volt, hogy őt emlékeztesse, miszerint valamennyi
Egerben foglyul hátramaradt magyar mind kezességet vállalt ő
érette, úgy, hogy ha a kitüzött napra vagy a váltságdijat, vagy a
cserefoglyot ő el nem hozza Egerbe, a hátramaradt foglyok mind
kegyetlen bot-büntetést szenvednek ő miatta; úgy, hogy az ilyen
félig eleresztett fogolynak az elszökés, vagy vissza nem térés a
legalávalóbb bűnül tudatott volna be az egész országban.</p>
<p>Legelébb is tehát a kajmakám állapodott meg a Simplexszel, hogy
mire becsüli ő maga magát? A Simplex azt mondta, hogy megér ötszáz
magyar forintot. Erre a kajmakám azt mondta, hogy no hát legyen
négyszáz: mert a töröknél meg volt az az alkorán parancsolta kegyes
szokás, hogy a mennyi váltságdíjat a megkínzott fogoly magáért
felajánlott, annak egy ötödrészét neki leengedték.</p>
<p>Nagy szerencséje volt a Simplexnek, hogy neki is volt egy
testi-lelki barátja, a milyen szövetség azon időkben <span class=
"pagenum"><a name="Page_140" id="Page_140">-140-</a></span>
mindenütt fennállt és irott törvényképen fentartatott; kötelessége
levén egyiknek a másik iránt, hogy azt a bajban segítse, a csatában
védelmezze, ha elfogják, helyette váltságdíjat tegyen le, vagy más
fogolylyal kiváltsa; a míg fogságban van, a vagyonát megőrizze,
kótyavetyénél a barátja birtokára elővételi joggal bírjon; ha
szerelmes, imádottját megnyerni segítsen; ha becsületét sértik,
helyette megverekedjék; ha elesik, eltemesse, megsirassa, árváit
koldulásra jutni ne engedje. Szép szokás volt az, s nagy szükség
volt rá azokban az időkben.</p>
<p>A Bálint, a mint szerencsésen megérkezett Ónod várába, azonnal
átadta a maga foglyát, valamint a magával hozott kincset, a saját
kétszáz aranya levonásával, (mint a melyet a martalóczok tőle
raboltak el) a várkapitánynak, abból a czélból, hogy a készpénzzel
váltson ki előkelő vitézeket, a kik az egri vár tömlöczében
sinlődnek, valamint azt a tisztességes asszonyt, leánykájával
együtt, a kit vele együtt fogtak el a martalóczok s eladtak az egri
baromvásáron; a fogoly mészárosért pedig cserélje ki az ő barátját,
az ezredtrombitást: Simplexet.</p>
<p>Mely nemes tettével annyira megnyerte a vitéz urak tetszését a
Bálint, hogy rögtön megtették őt káplárukká; a kiszabadított
asszonyság is növendék leánykájával fölkereste őt s kezeit
csókolva, lábait ölelve adott hálát neki, s most már felfedezte
magát előtte, hogy ő egy gazdag földes asszony, s ha a leánya
hajadonkort ér, (még csak tizenkét esztendős volt) négy vagy öt
esztendő mulva: jőjjön el érte, hozzá adja feleségül.</p>
<p>De a Bálint megköszönte szépen az ajánlatot s azt mondá neki,
hogy csak nevelje más boldogabb halandó számára a leánykáját, az ő
csontjait ki tudja hol fehéríti már a nap négy esztendő mulva?</p>
<p>Csak a szép Mikhál volt mindig az eszében!</p>
<p>Alig várta, hogy a Simplex újra előkerüljön, hogy indulhasson
vele útnak.</p>
<p>Hanem az a fogolykicserélés nem ment ám olyan <span class=
"pagenum"><a name="Page_141" id="Page_141">-141-</a></span>
könnyen, hogy adsza, nesze! Az egri kajmakám azt irta az ónodi
kapitánynak, hogy ő az egri juhölőt el nem fogadja négyszáz
forintba, a mennyi a trombitás váltságdíja. Egerben még van
harminczkét mészáros; azért nem számítanak többet kétszáz
forintnál. Ha a másik kétszázat készpénzben rá nem adják
nyomtatékul, ő valamennyi keresztyén fogolynak mind a talpára
veret. Mellékelve volt a keresztyén foglyoknak egy siralmas
instantiája, melyben kérik a kapitányt, hogy teljesítse a kajmakám
kivánságát, különben őket ütik.</p>
<p>Erre viszont az ónodi kapitány hozatta fel a börtönből mind a
huszonhat török foglyot s azokkal iratott siralomleveleket az egri
basához, hogy talpára ne veressen az ottani keresztyén foglyoknak,
mert ő akkor a török foglyoknak a fejére fog veretni.</p>
<p>Különösen nagy volt a szurkolása a két kicserélendőnek, a kiknek
kölcsönösen mind a két fél szörnyen igérkezett kifordítani a bőrét,
úgy hogy ezek féltükben a legjobb barátokká lettek egymás
között.</p>
<p>Végre Bálint ráadta még a kétszáz forintot nyomtatékul a maga
mészárosára s arra a Simplex is, a mészáros is, mindketten félig
levetett békókkal elkisértettek Egerbe. Ott a pénzt átvette a
kajmakám, a mészárost meg a felesége s lett olyan dáridó a háznál,
hogy a Simplexet is meghivták, s megtraktálták birkahússal
tizenkétféle kiadásban; végül megajándékozta az Ibrahim egy pár
piros bagaria csizmával, egy pár papucscsal, a Dzsigerdila pedig
küldött általa a Bálintnak egy pár patyolat fáczenétlit
(alkalmasint zsebkeszkenőt), a mire török betük voltak himezve, s a
mikkel a szép asszony az elválás emlékére a könyeit törülgeté
le.</p>
<p>Hanem az Ibrahim Kermesz megesküdött a próféta szakállára, hogy
soha többet kálvinista hitű hitetlent rabszolgának meg nem vesz, ha
egy dénárért vesztegetik is.</p>
<p>A kajmakám pedig kiadá az elbocsátó levelet a Simplexnek, az
ónodi kapitányhoz czimezve, mely kezdődött e <span class=
"pagenum"><a name="Page_142" id="Page_142">-142-</a></span>
szavakkal: «itt küldöm vissza neked a te trombitásodat, a nyüves
kutyát… stb.» mire az ónodi kapitány mérgében azt a tromfot adta,
hogy egy disznófarkot zárt szelenczébe, s azt küldé meg a
kajmakámnak; erre meg az viszont azt felelte neki, hogy «vettem a
te ajándékodat: látom, hogy a legdrágább kincsedtől fosztottad meg
magadat». Amint hogy ez az ékes correspondentia még tán ma is
olvasható az ónodi levéltárban.</p>
<p>Ezek után aztán ideje már, hogy meginduljon a Bálint a
szerencsétlen Mikhál felkeresésére, a kivel nem tudhatjuk, hogy mi
történhetett azóta, akár benn a vihodár kastélyában, a gyülölt
ember karjaiban, az ördöngős boszorkány igézetében, a vérben
dolgozók borzasztó társaságában, akár pedig a kastélyon kivül, a
hol a méregevő harámbasa fenekedett rá, hogy hunyortól sárga
ajkaival halálra csókolja szegényt.</p>
<h2>HUSZONEGYEDIK FEJEZET.</h2>
<p class="summary">(Igenis ewrwendetes hir eerkezic wala: mellben
wagion gonozaknac pvztvlaasa).</p>
<p>A Simplex leginkább azzal vette meg a Bálintnak a szivét, hogy
elmondta előtte, miket hallott a haramiák tanyáján az ő
szerelmesének elvesztésére terveztetni.</p>
<p>Nem mert neki mindent elmondani, mert félt, hogy nagyon
megijeszti vele; sőt talán minden bátorságát el fogja veszteni, ha
az igazat megtudja; hanem annyit felfedezett előtte, hogy a
Kaczenreiter nem vitte el Mikhált a parochiába, melybe
megválasztották papnak; hanem otthon maradt az apja kastélyában, a
hol Mikhállal nagyon kegyetlenül bánnak; a rablók pedig előbb-utóbb
el fogják azt pusztítani, akkor a Mikhálra rettenetes sors vár.</p>
<p>– Mit tegyek? uram Istenem! Mit tegyek? tépelődék a szegény
Bálint.</p>
<p>– Nem tehetsz te ottan egyebet, édes jó pajtásom, <span class=
"pagenum"><a name="Page_143" id="Page_143">-143-</a></span> monda
neki a Simplex, mint hogy elhozod magaddal onnan a te
kedvesedet.</p>
<p>– De hisz az Isten ellen való vétek lenne!</p>
<p>– Mégis megteszed azt! Csak gyere odáig. Csak egy szót szólj
vele; csak meglásd, hát bizony azt teszed, a mit megmondtam.</p>
<p>– Isten megőriz talán e nagy bűntől.</p>
<p>– Én nem tudom. Én lutheránus vagyok: nem hiszem a
prædestinatiot; te vagy a kálvinista: neked kell azt hinned. Neked
kell azt tudnod, hogy mindaz, a mi veled történt és még ezután
történni fog, meg volt előre irva egy nagy könyvben, a mi elébb
iratott, mint a világ megteremtetett; a te akaratod nem változtat
azon; s ha meg van rólad irva, hogy a hegy tetején halj meg: ha te
nem mégy fel a hegyre, a hegy fog alád jönni. Én csak azt mondom te
neked, hogy az első lépés után következik az utolsó. Ha arra szánod
magadat, hogy meglásd régi kedvesedet, akkor nem hagyod őt el
többé, hanem elhozod magaddal, habár az utadat két felől csupa
akasztófák árnyékoznák is be. Ha ez nem lett volna felőled
határozva, akkor maradtál volna otthon az anyádnál, s vetted volna
el a Fürmenderék Katalinját.</p>
<p>Ilyenforma beszélgetések közt mentek mendegéltek a biztos
országuton; ezúttal jól ellátva magukat tűzi fegyverekkel és
pallossal, csákánynyal, hogy minden rongyos martalócz utjokat ne
állja. Azoktól külömben biztosságban lehettek; mert nem a kassai
utat választották, hanem a gönczit s a martalóczok a Hernád
balpartján nem igen csaptak át, mert ott könnyen megszorították
őket, ha a Hernád hirtelen megáradt: azt pedig sokszor
megtette.</p>
<p>Ezen az úton tehát egész háborítatlanul elérkeztek Somosig heted
napra Ónod várából. Somos pedig már az utolsó állomás Eperjeshez, a
honnan az út letér Lőcse felé.</p>
<p>Itten már csak a rablóbandáktól kellett tartaniok, a mik azt a
vidéket rettegésben tarták, s elébb ki kellett azt <span class=
"pagenum"><a name="Page_144" id="Page_144">-144-</a></span> tudni,
hogy merre tanyáznak most? mert sokszor megtették azt, hogy
átmentek egész Lengyelországba, a hol szintén olyan szívesen látott
vendégek voltak, mint itt.</p>
<p>A Simplex magára vállalta, hogy tudakozódni fog a rablók után a
vásárosoktól, a kik legjobban szoktak értesülve lenni. Addig a
barátját hátrahagyta a csárdában.</p>
<p>Mikor aztán visszatért hozzá: ragyogott az arcza az örömtől.</p>
<p>– Mondtam úgy-e, hogy szerencse fiai vagyunk! Nem burokban
születtél-e te Bálint? Tele van a város gaudiummal. Mind a három
rablóbandát elfogták. Rajta vesztettek az iglói búcsú ellen
tervezett támadáson. Három vármegye összefogott, meg a császári
katonaság: kiszorították őket a sziklaoduikból, mindenfelé elállták
az útjaikat, utoljára a rablóknak elfogyott a puskaporuk: a ki el
nem esett, megadta magát. Élve került kézre a hegyke Havrán, a
kegyetlen Bajusz; kiket a társaik maguk kötöztek meg, hogy
kegyelmet nyerjenek. Hanem a Jankó története még is a
legcsodálatosabb. Annak a vesztét egyenesen én okoztam. Ezt nem
birták kézre keríteni. Mikor már mindeniktől el volt hagyva,
mindenfelé körülfogva, akkor egy fenyőfát levágott s azon, mint a
paripán csúsztatta le magát a legmeredekebb sziklalejtőn, s aztán
egy másik sziklameredélyen meg úgy felkapaszkodott, mint a
vadmacska: a hova senki se mehetett utána. Hogy még is vesztébe
rohant, azt csak asszonynak köszönheti. A hámori kopanicsárnénak
megizente általam, én meg az olajkáros által, hogy mikor látja, jó
kedvünek lássa, az urának meg, hogy sehol szinét se lássa. Az
üldözés után egyenesen odamenekült a Jankó a szeretőjéhez. Az
asszony nyájasan fogadta; vígan mulattak, nagy dáridót csaptak;
egész éjjel folyt a bor a csapon s két dudás muzsikált felváltva a
Jankónak: a két dudás kifáradt a muzsikálásban, de nem a Jankó a
tánczban. Még délig is mindig ivott s veszett jó kedve volt. Akkor
aztán marokkal szórta a pénzt a szájtátó parasztok közé, s a míg
azok kapkodták a tallérokat, <span class="pagenum"><a name=
"Page_145" id="Page_145">-145-</a></span> azalatt kiment a mezőre,
s azt mondta, hogy a ki utána próbál menni, azt agyon harapja. Nem
is volt senkinek olyan disznószíve, hogy utána merjen menni; csupán
egy embernek. Az a kopanicsár volt.</p>
<p>A Jankó egész éjjel kereste, hogy megölje; ez pedig el volt
bújva egy széna boglyában délig. Délben aztán előbújt a boglyából,
s akkor ő indult el a Jankót keresni. Nem volt nála egyéb fegyver,
mint egy kétágú, hosszúnyelű favilla, a milyennel ezen a vidéken a
kévéket adogatják fel a karó hegyére.</p>
<p>Rá is talált a Jankóra, a mint ott feküdt a haricskában, kezét
lábát szétnyujtva, aludt hanyatt. A kopanicsár odaillesztette a
nyakára a kétágú villát s azzal egyszerre odaszorította a nyakát a
földhöz. A veszedelmes rabló fejénél fogva volt leszorítva. Nem
haraphatott. Mérges szája, az ő legveszedelmesebb fegyvere
tehetetlenné lett téve. Hasztalan ordított, káromkodott; a
kopanicsár vasmarka fogva tartá, míg a többiek bátorságot kapva,
odarohantak s megkötözték. – Holnap végzik ki mind a hármat. – Azt
megnézzük.</p>
<h2>HUSZONKETTEDIK FEJEZET.</h2>
<p class="summary">(Mellnec foliamatthiaabann elmondatic az gonoz
embereknec rettentew sorsvk ees peeldaadasvc, mell az genge
ziweveknec naghi zomoorusaaghot okoz wala, az megaatalkodottac
penig peeldat belewle nem weznec wala.)</p>
<p>– Én nem nézem meg. Monda a Bálint Simplexnek. Én nekem a bőröm
is borsódzik s minden körmöm hegyébe egyszerre bele áll a fájás, ha
arra gondolok, hogy egy embertársamat kinozzák. Olyan természetem
van, hogy ha magamat ütnek, vágnak, tépnek: azon nevetek; hanem ha
azt látom, hogy más embert mortifikálnak előttem: attól felforr a
vérem. Magam nem szédülök, akármilyen meredély útján végig járok;
hanem ha azt látom, hogy más ember jár az örvény felett: attól
elkábulok. Csodálom, hogyan tudja valaki a vesztőhelyet megnézni
gyönyörüségből. <span class="pagenum"><a name="Page_146" id=
"Page_146">-146-</a></span> Én a rágondolástól is irtózom. A
csatatér egészen más. Ott ember-ember ellen harczol. Ott meg se
hallom a haldokló kiáltását; a mi halált én ott osztok, azt nekem
is oszthatja más; de azt nem akarom látni, hogy megkötözött
embereket hogyan kínoznak halálra, hogy ordítanak azok a hóhér
kínzása alatt. Én nem megyek oda.</p>
<p>– No majd meglátod, hogy oda mégy! ungorkodék vele a Simplex.
Mondtam már neked, hogy ha igaz kálvinista vagy, fogadd el szépen a
prædestinatiot s soha se mondd, hogy ide megyek, oda nem megyek.
Menni fogsz, a hová menned a világ teremtésekor elhatároztatott; az
pedig Eperjes városa lesz, annak is a nagy piacza.</p>
<p>És csakugyan úgy történt, a hogy a Simplex mondá. Mert alig
léptek ki a csárdából, ime szemközt találkozék velük a darabantok
őrjárata, a kik mind kettőjüket feltartóztaták, s miután kérdésökre
megtudták, hogy ők katonák: előmutaták nekik az eperjesi főkapitány
rendeletét, melyben megparancsoltatik minden a környékben
tartózkodó fellábos (szabadságos) katonának, hogy Eperjesre
felgyülekezzék s ott a kivégzések ideje alatt a piaczon jelen
legyen, nehogy a nép rendetlenkedése az igazságszolgáltatást
megakadályozza, vagy pedig a rablók czinkostársai vakmerő
megrohanással társaikat kiszabadíthassák.</p>
<p>Így azután a Bálintnak akarva nem akarva fel kellett mennie
Eperjesre, a többi fegyveres néppel együtt.</p>
<p>Mindenfelőlről jött pedig a tengersokaság erre a napra Eperjes
városába; mintha országos búcsu volna, vagy főispánt
installálnának. Urak hintón és lóháton, parasztok, kik tizen is
ültek egy szekéren, diákok, mesterlegények, kalmárok,
szentképárulók, és mindenféle világcsalók.</p>
<p>Simplex és Bálint még azon éjjel elindíttattak, még pedig
szekéren Eperjes felé, a hol már korán hajnalban megérkeztek.
<span class="pagenum"><a name="Page_147" id=
"Page_147">-147-</a></span></p>
<p>Eperjes külső tekintete már akkor nem volt az a vidám, mosolygó
kép, a mi fél század előtt. A belháború, a vallási villongások és a
rablók pusztításai letarolták a környékét: a hajdani gyümölcsös
kertek helyén csak bozót és a kivágott fák törzsei voltak láthatók
a várfalak körül, s a szép kolnák, nyári lakok csak romjaikban
mutatták, hogy minő szép élet volt itt hajdan.</p>
<p>A szép szilvások, a gyönyörű almafák helyén egészen más erdő
nőtt fel a bástyák körül; egy rettenetes liget: száraz fákból,
szomorú gyümölcscsel; akasztófák, kerékrudak és vesztőkarók erdeje,
a miken ott korhadtak a kivégzettek csontjai. A három elfogott
rablóbanda még sűrűbbé tette azt a gyászligetet. Az apróbb
embereket, az orgazdákat, meg az asszonyokat, kik a rablók számára
lőport hordtak ki a városból, már kivégezték a megelőző napokon a
sánczokon kívül; a három rablóvezérnek jutott csupán az a
szerencse, hogy a kapukon belül végeztessenek ki; részint a
tisztesség, részint a nagyobb biztosság miatt.</p>
<p>A főpiaczon, a hol a városháza és a kereskedők nagy raktára
néznek egymással szembe, volt felállítva a rettenetes alkotmány, a
minek vérpad a neve: ölnyi magas mellvéddel, melyhez csak lábtókon
lehet feljutni, miket a hóhérlegények felhúznak maguk után, mikor a
munkához kezdtek, hogy senki utánuk ne mehessen; közepén volt egy
széles tőke, s ahhoz nehéz kerekek támogatva, a két szélén pedig
két vastag czölöp, lecsüggő lánczokkal és záros vaspántokkal, felül
pedig kútágas alakú villával, a min szintén kútgém hevert
keresztül, lelógó kankalikkal, a minek a végén horog volt.</p>
<p>A városház kapuja előtt karzat és mennyezet volt készítve a
hatóság számára s onnantúl sorfalat képezett a katonaság a
vérpadig, azt pedig négyszögben vette körül, hármas sorban. Bálint
igyekezett a hátulsó sorba jutni, hogy elrejthesse az arczát a
rémlátvány elől, s a Simplexet maga mellé állítá, hogy ha roszul
talál lenni, elvigye onnan. <span class="pagenum"><a name=
"Page_148" id="Page_148">-148-</a></span></p>
<p>A nagy piacz pedig már akkor teli volt bámészkodó néppel. Az
ablakokban kinn ültek a czifrán felöltözött asszonyságok, mintha
valami sátoros ünnep volna, úrnapi proczessióval, s még a házak
teteje is mind tele volt emberrel, s a hány padláslyuk, annyi
emberfej nézett ki belőle. A piaczon sátorok voltak felállítva, a
mikben mézes kalácsot, borsoskát és méhsert árultak, nagy üstökben
sütötték a kofapecsenyét s volt keletje a fonott perecznek. Házalók
kiabáltak, a három rabló életirását árulva mely durva papirra,
iromba czimképekkel volt nyomtatva «ebben az esztendőben».</p>
<p>A vándor czigánynép és egyéb butyros házaló közül egyszer csak
kiválik egy asszony, a ki hosszú szijakat árult egy póznára
feltűzve s odafurakodik a Simplexhez s megszólítja:</p>
<p>– Nos trombítás uram, nem vesz-e zsiványhátából hasított
szijat?</p>
<p>A Simplex rögtön ráismert a hangjáról: Pirka volt az, a
boszorkány. S rögtön elkezdett vele beszédbe elegyedni, azon ürügy
alatt, mintha alkudnék.</p>
<p>– Hát mire jó ez a zsivány hátából hasított szij?</p>
<p>– Elüzi a pestist, nehéz nyavalyát; távol tartja a vadállatokat;
megtéríti a makacskodó szeretőket.</p>
<p>– S mi az ára?</p>
<p>– Négy tallér.</p>
<p>Bálint közbeszólt:</p>
<p>– Ugyan, ne légy bolond. Ne hagyd magadat rászedni egy czigány
asszonytól. Csikóbőrből vannak azok a szijak, a minőket kaphatsz a
szijártónál darabját egy dénárért.</p>
<p>– Nem az; vitéz káplár uram! szólt vigyorogva a boszorkány. Az
én uram nem volt sintér, a ki lovat nyúzott; hanem hóhér, a ki
embert nyúzott.</p>
<p>A Bálint kiköpött erre a szóra.</p>
<p>– Pih! Akkor annál undokabb a kend portékája, ha igazi; álljon
vele tőlem távol.</p>
<p>A Simplex megtaszítá könyökkel a Pirkát s a szemével
<span class="pagenum"><a name="Page_149" id=
"Page_149">-149-</a></span> oda vágott a Bálint felé, mire a Pirka
gonoszul félrekacsinta, felvonva a fekete szömöldeit s a száját
széthuzva a fogairól, rávigyorogott a Bálintra:</p>
<p>– No, no, vitéz káplár uram, még kegyelmed is fog tőlem valamit
venni, a mi a hóhér kezéből került ki!</p>
<p>A Simplex ráhágott a lábára, hogy ne beszéljen tovább. Arra
elkezdtek egymás közt súgni-búgni, mintha a szijra alkudnának.</p>
<p>Azután nemsokára úgy eltünt a Pirka a piaczról, mintha a föld
nyelte volna el.</p>
<p>A mint a nyolczat ütötte a városház tornyában, megkondultak a
franciscánusok kolostorának harangjai, s arra dobszó hangzott elő a
városház udvarából s megindult a szomorú menet.</p>
<p>Elől a tanácsurak és a főkapitány, a kik a posztóval fedett
lépcsőn felhágtak a díszkarzatra s ott állva maradtak, a míg a
kikiáltó tanácsjegyző felolvasá az itéletet; azután jöttek a
darabontok, karra vetett puskáikkal, s közöttük a három elitélt,
egy-egy peczér által vezetve, nyakukra kötött pányvánál fogva;
leghátul végre jött az emberek legszörnyübbike, a hóhér; maga a vén
Vihodár, fehér lovon, hosszú veres palást a nyakában, mely a lovat
is félig betakarta, fején veres tollas fekete barét, kezében a
kivont pallos. Két csatlós vezette a lovát. Háta mögött következett
nyolcz hóhérlegény, kik egész arzenálját, a kinzó eszközöket hozták
a nyomában.</p>
<p>Bálint félrefordítá a fejét, hogy mind ebből ne lásson
semmit.</p>
<p>Mert ha odatekintett volna, akkor egyet ama hóhérlegények közül
bizonyosan meg kellett volna ismernie. Inkább elbújt a társai háta
mögé.</p>
<p>A piaczra kilépő rablókat a nép iszonyú zsivajjal fogadta, a mit
azok undok káromkodással viszonoztak, különösen a bámulásukra jött
asszonynépekre oly gyalázatos szavakat mondtak, hogy azoknak a föld
alá kellett <span class="pagenum"><a name="Page_150" id=
"Page_150">-150-</a></span> volna bújni szégyenletükben inkább,
mint azt a csúfságot elhallgatni.</p>
<p>A megelőzött kínvallatás nyoma meglátszott valamennyin; össze
voltak tépve, vágva, sütögetve. De azért egy se mutatott
töredelmességet. Hahotával fogadták a vén Vihodárt, s gunyolva
hivták fel, hogy most mutassa meg, hogy mit tanult.</p>
<p>Az hideg vérrel oldá le válláról a skarlát palástot s halkan
osztá parancsait a legényeinek, mikor mindannyian fenn voltak már
azon az elátkozott szinpadon.</p>
<p>A magas ősz alakot rettentő ordítással fogadta a néptömeg, a
mire ő meghajtotta magát, mint valami szinpadi hős.</p>
<p>A legelső volt a Bajusz, a kivel megkezdték az előadást.</p>
<p>A Bálintnak nem volt szükség bedugni a füleit: nem jajgatott a
Bajusz. Egy szavát sem hallatta. A körülálló népség a bámulat
szörnyűködésével suttogott egymáshoz. A rablót a hidegvérű
megvetése a halálnak, a kínzás fitymálása hőssé emelte a nép
előtt.</p>
<p>Olyan csendesség volt, hogy nem lehetett egyebet hallani, mint a
nehéz kerék zuhogását.</p>
<p>Ennek vége volt.</p>
<p>Következett a sorban a nyalka Havrán.</p>
<p>Ezzel egészen más alakot öltött a véres szinjáték.</p>
<p>Az első rablóval csak a segédei bántak el a Vihodárnak: ő csak
parancsokat osztott halkan. A másodiknál már ki kellett tennie
magáért, hogy becsületet valljon.</p>
<p>A Havrán dühös ficzkó volt. Szidta, káromolta a Vihodárt, s
gúnynevekkel halmozá el. Azt mondta neki, hogy kontár!</p>
<p>A vén Vihodár erre letette a barétot a fejéről, s leveté a
skarlát dolmányát s aztán maga indult neki remekelni.</p>
<p>A néző sereg meg lehetett elégedve mind a két színjátszóval, a
vén Vihodár egész tudományát végigpróbálta <span class=
"pagenum"><a name="Page_151" id="Page_151">-151-</a></span> a
rablón, de az is végig daczolt vele. Egymást szidták, káromolták. A
rabló kinevetett minden kínzást s boszantotta a Vihodárt, hogy no
mit tud még? Az pedig dühben volt már, s minden tudományát
kimerítette a pokolbeli kínok kitalálásában s amint egy új
kínzóeszközzel jött, megkérdezé a rablótól, hogy tetszik neki ez a
mulatság?</p>
<p>A franciscánus barát ott a vesztő szobor mellett eleget
kérlelte, engesztelte majd a rablót, majd a hóhért, hogy térjenek
Istenhez, ne káromkodjanak olyan nagyon! De a vérpad olyan
theatrum, a hol minden szabad; egyik se hallgatott rá.</p>
<p>Utóljára is a rabló fogott ki a hóhéron. Mikor már nem volt
rajta emberi forma többé, úgy összevissza volt marczangolva, még
akkor is röhögve csufolta kínzóját. Utóljára beleakasztották az
oldalába a bitófa kankalékjának a horgát s felrántották a levegőbe:
onnan kiabált aztán alá épen nem hizelgő bókokat a benne
gyönyörködő asszonyságoknak, míg kilehellte lelkét, a mely
tévedésből választott magának emberi testet lakhelyül.</p>
<p>Az öreg Vihodár meg volt szégyenítve. Tapasztalá, hogy e herosi
ellenállás által a tekintélye nagyon meg van csorbítva a nép előtt.
Ezt a csorbát ki kell köszörülni.</p>
<p>Hátra volt még a harmadik rablóvezér, a Jankó. Ennek kellett a
Vihodár becsületét helyreállítani.</p>
<p>A vén bakó valami nagy dologra készült vele.</p>
<p>Levéteté az elitélt lábairól a békókat s nem lánczoltatá őt oda
a bitófához.</p>
<p>– Tánczolni fogunk egymással! Mondá a Jankónak.</p>
<p>És ez a szó lett a veszedelme.</p>
<p>A következő pillanatban egy oly általános elszörnyedés hangja
tört fel a közönségből, hogy még a Bálint is odatekintett a
vérpadra. S a mit meglátott, az valóban méltó volt a bámulatra.</p>
<p>A Jankó, a nagyszerű gymnasta, abban a pillanatban, <span class=
"pagenum"><a name="Page_152" id="Page_152">-152-</a></span> a
melyben lábairól a békókat levették, egy ugrással a Vihodár alakján
termett, s bár kezei hátra voltak kötve, két térdével átszorítá
annak derekát s a fogaival beleharapott neki a nyakába: épen oda, a
hol a garotis nagy ütér van. Ezt az életeret harapta ketté, vagy
csakugyan volt valami abban a mesében, hogy a kit ő a méregittas
szájával és fogaival megharap, az halálfia; a vén Vihodár, mint a
darab fa, esett hanyatt, s mire a hóhér-legények odaugráltak, hogy
az elitéltet letépjék róla, már akkor holt ember volt.</p>
<p>Ez a jelenet anynyira elundorította a Bálintot, hogy elfordulva,
odaborult a Simplex vállára s azt hörgé: «most mindjárt
leszédülök.»</p>
<p>– Csak egy kissé tartsd még magadat; dörmögé fülébe a
Simplex.</p>
<p>A mint a nép megtudta, hogy a vén Vihodárt a Jankó egy
harapással megölte a vérpadon, rettendő tumultus támadt.</p>
<p>Elkezdtek tapsolni és vivátokat kiáltozni az elitéltnek, míg a
hóhérlegényeket záptojással és rohadt almával hajigálták meg.</p>
<p>Végre a közberecsegő trombiták és doromboló dobhangok valahogy
elnyomták a néplármát s akkor felállt a főkapitány az emelvényen s
kihirdeté: hogy ha az öreg Vihodárnak baja esett, azért a törvény
itéletének végrehajtása nem szenved hátramaradást, itt van a
Vihodár fia, az ifju mester: végezze a hivatalos tennivalókat
ő.</p>
<p>Erre a nép elcsendesült, mint mikor egy új szinész lép fel a
szinpadra.</p>
<p>Az általános elhallgatás tanusítá, hogy a fellépő beszélni akar
valamit, arra várnak.</p>
<p>A Bálint eltakarta szemeit; minden érzéke fel volt háborodva; ha
a hadi sorrend nem tartotta volna, elfutott volna onnan.</p>
<p>S a kierőszakolt csendben felhangzott az új ember szózata a
néphez. <span class="pagenum"><a name="Page_153" id=
"Page_153">-153-</a></span></p>
<p>– Ime e gonosztevő, ki apámat megölte! nem érdemes arra, hogy
emberi kéz emberi módon végezze őt ki a világból.</p>
<p>Bálint megütközve figyelt: ez a hang olyan hang, a minőt ő már
hallott egyszer, a prédikátori székből.</p>
<p>Az pedig folytatá:</p>
<p>– Van egy halálnem, a minővel az érzéketlen gonosztevőket
szokták kivégezni távol Abyssiniában, kiknek fekete bőrük minden
kínzás iránt érzéketlen. Nyers bivalybőrbe varrják őket elevenen s
így akasztják ki a napra. A mint aztán a nyersbőr kezd
összefacsarodni fölöttük a melegben: az megtanítja a gonoszokat a
pokolról énekelni. Én ilyen halálra vetem e gonosztevőt.</p>
<p>Mi ez? kiálta Bálint: ez a hang? Kinek a hangja ez? Ez
abyssiniai mese: ki hallotta ezt más, mint a ki tudós Frölich tanár
ethnographiai leczkéit frequentálta? Kicsoda ez az ember?</p>
<p>S lekapva kezét szemeiről, odatekinte.</p>
<p>És ráismert a vérpadon álló skarlátöltözetes alakra.</p>
<p>– Ez a te Mikhálodnak a férje, Kaczenreiter Henrik! kiálta
arczába a Simplex.</p>
<p>Kalondai Bálinttal felfordult a világ, eszméletlenül dőlt ki a
sorból: Simplex úgy vitte ki a hátán. Senki sem ütődött meg azon. E
rém-jelenetek alatt akárhányan dőltek el ájultan még a katonák
közül is.</p>
<h2>HUSZONHARMADIK FEJEZET.</h2>
<p class="summary">(Mellben kiderevl, hogi minden gonoznac az
okozoia ew maga az ✝✝✝ pokolbeli satan, ees annac straazsamesterei
az rvt bozorkanioc, walamellec az halando embereket megrontani az
ew fvrfangoss practicaikval mindeetig keezen wadnac.)</p>
<p>A Babura Pirka sebtében, inaszakadtából vágtatott haza a
magányos házhoz, mely Kis-Szeben falain kívül állt. Olyan utakat
tudott ő, a hegyeken keresztül, a miken a <span class=
"pagenum"><a name="Page_154" id="Page_154">-154-</a></span> lovas
embert is megelőzte. Éjjel is tudta az utat s bátorsága volt együtt
kószálni a kokajszásokon keresztül a lidérczekkel és más gonosz
lelkekkel, a kikkel nyilván mind igen jó ismeretséget tartott.</p>
<p>Másnap a görgői kopanicsánál tartott pihenést. Abban volt a
hámori kopanicsárnak a felesége, mint gazdasszony, magányosan, kit
az ura elkergetett magától, a mióta a Jankót elfogta, s maga beállt
vármegye pandurjának. A feleségéből mi lehetne már most egyéb, mint
boszorkány? A Babura Pirka már be is vette novitiusának.</p>
<p>– No Ancsa, monda neki, mikor belépett hozzá, «Irgundum gule»
ma, meg holnap, meg holnap után kinozzák a Jankót három napig. Még
az éjjel vendégeket hozok hozzád; csinálj jó vacsorát, lesz muzsika
is, megüljük a torát!</p>
<p>Azzal adott egy aranyat a kopanicsárnénak a lakomára s aztán
megtanította őt arra a bűvészetre, hogy ördögi praktikákkal hogyan
lehet a távol levő embernek csomót kötni a belein, hogy kinjába a
földet rágja? Azon az éjszakán valamenynyi hóhérlegény mind
gyomor-görcsöt kapott és nyomorultul fetrengett kinjában, a mi ha
nem a sok megivott ólomczukros bortól származott, úgy bizonyosan a
két boszorkány megrontásának következése volt.</p>
<p>A szegény fiatal asszony ez alatt egyesegyedül volt abban a
rettenetes házban a felső lakosztályban. Mert a földszinten volt
még két peczér hátrahagyva, a ki a házra ügyelt, s a toronyban
felváltva őrt állt és a felvonó hidat őrzé.</p>
<p>Külső betörés ellen jól meg volt őrizve a magányos ház. A falait
körülvevő vizárok fenekén hegyes sánczkarók voltak leverve, mik a
keresztül úszni akarót felnyársolni voltak készek, a vastag falak
szűk ablakai erős vasrácsokkal és vastáblákkal megvédve s az
udvaron két óriás szelindek, a mi a fegyveres férfit is megtámadta.
A két peczérnek pedig széles öblű lőfegyverei voltak, a
<span class="pagenum"><a name="Page_155" id=
"Page_155">-155-</a></span> mikből egész marék vágott ólmot
lehetett kilőni, ha szükség volt rá.</p>
<p>A fiatal asszonyt itthon hagyták, mikor mind elmentek Eperjesre
a nagy előadásra. Ő sem kivánkozott oda velük menni: borzadott
teste-lelke azoktól az iszonyú látványoktól, a mikre más
úrasszonyok oly kiváncsiak voltak; de meg az ura sem akarta magával
vinni. Nagy volt a féltékenysége, s akárhogy mutatta is az asszony
iránta való nyájasságát: nem hitt neki, érezte magában, hogy az nem
lehet más, mint tettetés s félt tőle, nehogy Eperjesen a minden
vidékről összetóduló sokaság között még Kalondai Bálinttal is
találkozzék.</p>
<p>A Babura Pirkának meg volt hagyva, hogy míg mind távol lesznek,
ő itthon maradjon; sehova a háztól el ne menjen; a kapusnak is
megparancsoltatott, hogy az alatt se ki se be a kapun senkit át ne
bocsásson, még a Pirkát se. Mintha bizony lehetne egy boszorkányt
bezárni kulcscsal! Elébb ott volt ő Eperjesen mint a Vihodár
perepútyja, ámbár egy órával későbben indult el utána.</p>
<p>Mikhál azt mondta Pirkának, hogy a míg távol lesz a gazda, addig
semmi szüksége sem lesz rá: addig hagyja őt egészen magára. Főzni
tud magának, otthon jól megtanulta; még vizet sem kell hoznia
másnak. A konyhából szolgált le egy kút, melyen két vederrel egy
lánczos kerék hajtotta fel a vizet, úgy, hogy mikor az egyik kerék
alászállt, a másik felemelkedett. Mikhál tehát minden ajtót bezárt
maga mögött: a lépcsőhöz vezető rácsajtót, a folyosó végét
elrekesztő vasajtót, s ha éjjelre a konyha nehéz tölgyfa ajtaját is
magára reteszelte, úgy emberi hatalom ellen egészen biztosítva
érezhette magát.</p>
<p>De annál kevésbbé volt megvédve azok ellen, a kiknek nem kell
nyitott ajtó, hogy megjelenjenek. Mikor a mindennap megszokott
lármás nép eltünt a házból, durva csizma-kopogásával, hörögető
kiabálásával, mocskos szitkos beszédével, részeg danáival együtt,
akkor a beállott csendességben előjöttek azok, a kik csoszogva,
sóhajtozva, <span class="pagenum"><a name="Page_156" id=
"Page_156">-156-</a></span> nyögve, dideregve adják jelét
ottlétüknek. Minden zúgban látni vélte az áldozatokat, kiknek vére
e ház lakóinak kezén száradt, a hogy előjönnek visszakövetelni
ketté vágott napjaikat; visszakérik fázékony csontjaikra az
öltönyöket, a miket a hóhér örökölt tőlük. Minden árnyék mozogni
látszott előtte; az élettelen tárgyak megelevenültek és beszéltek
hozzá; háta mögött örökös suttogást, csoszogást hallott, s ha tüzet
rakott, a nyirkos fahasábok sírtak, perlekedtek, bogárzengéssel
könyörögtek előtte; mikor a szél fútt, olyan nyögés, huhogás volt
az egész házban, mintha táborszámra járnának benne végig a
kisértetek, a kik azután álmaiban igazi alakot öltöttek, s
torzarczaikkal, négyfelé vágott tetemeikkel üldözték szédítő
meredélyek felé.</p>
<p>Ha pedig el tudott űzni magától álmokat és képzelet alkotta
kisérteteket: a hideg, józan valóság még azoknál is ijesztőbb
rémképül vonult el lelke előtt.</p>
<p>Minő élet ez az övé? Egy férfihoz lánczolva lenni, a kit nem
szeretett, mikor hozzáadták; a kitől fél, irtózik, undorodik, midőn
vele együtt van. Megcsalva a legfertelmesebbül; kizárva örökre a
világból s odalánczolva még élve a pokol nyitott kapujához, a hol
minden bemenő neki köszön a levett fejével. Remény nélkül, kilátás
nélkül, hogy innen valaha kiszabaduljon; hogy ez a balsors valaha
más fordulatot vegyen, hogy enyhülést nyerjen. Kinozva attól a
gondolattól, hogy atyja elfelejté; de még jobban attól, hogy
kedvese most is emlékezik rá és nem tud az ő balsorsáról semmit,
hogy őt boldognak hiszi és átkozza és mégis szereti.</p>
<p>Ilyenkor aztán elővették azok a rossz gondolatok, a mik sokkal
rémítőbbek a kripták és vesztőhelyek minden sápadt rémeinél; a
kétkedés a mennyei gondviselésben, az utálat az emberi törvények
iránt. Utálta azt a szokást, mely az apának jogot ád gyermeke
sorsát intézni; átkozta az oltárt, mely lánczot köt a nő és férj
kezére, hogy egymásé legyenek; gyülölte az egész emberi társaságot,
mely <span class="pagenum"><a name="Page_157" id=
"Page_157">-157-</a></span> a külső tisztességért rabigába veri a
szivek érzéseit: azon kapta magát, hogy kétségbeesésében tudna
rossz, igen rossz lenni.</p>
<p>Már önmagától is félt!</p>
<p>Éjszaka nem mert, nem akart hálószobájában aludni. Utálta a
hitvesi nyoszolyát. Hanem odaki vetett magának ágyat a konyhába. A
konyha volt a legnyugodalmasabb menedék rá nézve. Egész éjjel rakta
a tüzet; nem tudott sötétben maradni, s a tűz mellett fazekakban
folyvást vizet forralt. Semmi fegyvere nem volt; ha lett volna is,
mit ért volna az ő gyönge kezében? Hanem arra képesnek hitte magát,
hogy ha valaki megtámadná, azt egy fazék vízzel le tudná
forrázni.</p>
<p>Már öt napja volt egyedül bezárkózva s kezdett megháborodni a
rémes egyedüllét miatt. A kínok legnagyobbika az egyedüllét:
fájdalmasabb az éhezésnél. Jól esett volna már, ha a Pirka lett
volna is a közelében; még annak az ördögi csábszavait is inkább
elhallgatta volna, mint ezt az örökös kisértet-perlekedést a tűzben
égő fahasábokkal, s ezt a nyívást-rívást az ajtó-ablak hasadékon
át, azt a huhogást a kéményben, mikor a szél fú.</p>
<p>Ötödik este ismét vizet húzott a konyhai kútból, s a mig a
kereket forgatta, azt a szót ereszté ki a száján:</p>
<p>«Oh bárcsak a lidércz ide hozná azt a Pirkát!»</p>
<p>Alig szalasztotta ezt ki, a mint egyszerre azon vevé észre, hogy
a vederemelő-kerék magától kezd forogni, nem várja a hajtást s a
felemelkedő vederből a Babura Pirka czifra buglyos alakja emelkedik
ki a kút kámváján.</p>
<p>Mikhál Jézus Máriát kiáltott s felsikoltott ijedtében, a Pirka
azonban kaczajra fakadt s azt mondá neki:</p>
<p>– Lám, asszonykám! nem lehet ám a boszorkányt kizárni a házból,
ott jön az be, a hol akar.</p>
<p>Mikhál csakugyan azt hitte, hogy a Pirka egyenesen a vízből
merült fel, noha minden ruhája, még a csizmája is, egészen száraz
volt. <span class="pagenum"><a name="Page_158" id=
"Page_158">-158-</a></span></p>
<p>– Jaj, de nagy vacsora készül itt! kiálta fel a Pirka, mikor
meglátta azt a sok fazekat a tűzhelyen, s aztán belenézett sorba.
Ez is víz, ez is víz; csupa merő forró víz. No az egyikbe tegyünk
valamit, hogy legyen belőle jó leves!</p>
<p>Azzal a tarisznyájából egy marék apró papirczédulát vetett a
forró vízbe.</p>
<p>– Száz esztendős kalendáriumból kivágott nevek, suttogá
vigyorogva Mikhálhoz. A melyik legelébb felbugygyan, ez a
szeretőnknek a neve.</p>
<p>A közben felvett egy szűrő kanalat s a legelső czédulát, mely a
bugyborékoló víz felszínére felvetődött, kimeríté vele. Nézze csak
meg, mi van rajta?</p>
<p>Mikhál kezébe vette a czédulát s megrettenve olvasá e nevet:
«Valentinus.»</p>
<p>Ijedten veté azt rögtön a lángoló tűzbe.</p>
<p>Hanem a láng nem emészté meg a nedves papirt, inkább felkapta
azt a légbe, s a kedves neve, a füsttel együtt, kirepült a
kéményen.</p>
<p>– Haha! nevetett a Pirka. Nem ég az meg, asszonykám. Hopp izibe.
Fittymássánt!</p>
<p>S azzal egy füttyvetésre megint ott volt a markában a czédula,
arra is az volt írva: «Valentinus.»</p>
<p>– No hát, hogy mulatott olyan egyes-egyedül az én asszonykám?
kérdezé a Pirka, megsimogatva Mikhál szép kezeit. Nem kivánta, hogy
bárcsak itt volna már a Pirka?</p>
<p>Mikhál nem tagadhatta, mert igazán kivánta.</p>
<p>– No hát, mivel gyönyörködtessem a szép asszonykát? Mesét
mondjak? vagy kártyát vessek?</p>
<p>Mikhál azt mondta neki, hogy vessen kártyát.</p>
<p>– Hanem aztán, a ki hisz a kártyavetésnek, az megadja az árát;
de a ki nem hisz neki, az még jobban megadja az árát.</p>
<p>– Majd meglássuk.</p>
<p>Mikhál aztán lekuporodott a Pirka mellé a gyékényre, a
boszorkány azon vetette ki a kártyákat. <span class=
"pagenum"><a name="Page_159" id="Page_159">-159-</a></span></p>
<p>– Hüh, de nagy dolgok állnak itt! kezdé a kirakott kártyákat
magyarázni. Ez itt az öreg Vihodár, ez a rabló, ez a Vihodár fia. A
vén hóhérnak halál áll. Koporsó. Ezt megöli a rabló.</p>
<p>– Képtelenség! szólt közbe Mikhál.</p>
<p>– Nem én mondom. A kártya mondja. Az ifjú úrnak győzelem áll és
hatalom. Ő megöli a rablót s az apja hivatalába emeltetik.</p>
<p>– Haha! Nevetett Mikhál. Az már nem igaz. Henrik ugyan itt
hagyná ezt az egész mesterséget, ha az apja egyszer meghalna.
Kimenne Németországba professornak, a hol senki sem ismeri. Nekem
százszor megfogadta.</p>
<p>– No, én nem tudom. Csak azt mondom, a mit a kártya mond. Lássuk
csak: ez itt a szép asszony. Húh, micsoda nagy öröm vár rá. A
«kedves» közel van hozzá; ez a rózsa az «égő szerelem»; ez a kutya
a «hűség»; ez a galambosház a «boldogság». Még ma összetalálkozik
vele.</p>
<p>– Eredj Pirka; ez is olyan bolond beszéd, mint a többi volt.</p>
<p>– No, no, asszonykám! A kártya nem hazudik. Még az éjjel
összetalálkozik vele.</p>
<p>– Messze van az; ki tudja, hol jár? – sóhajta fel Mikhál.</p>
<p>– Nékem van egy bakkecském; ha én azt elbocsátom s azt mondom
neki: hozd ide kecském azt a szép deli ifjút, a kire az én
asszonyom gondol, hát a milyen igaz, hogy én a kút fenekéről ide
jöttem, olyan igazán elhozza a bakkecske azt az ifjút, ha
Törökország szélén volna is bár.</p>
<p>Mikhál megrettent.</p>
<p>– Nem! Ide ne hozza.</p>
<p>– Nem bizony; dehogy ide: ebbe a csúf verembe, a Vihodár házába.
Hanem abba a csendes házba, a hol a galambok csókolódnak a
háztetőn.</p>
<p>– De hát én hogy jutnék oda? Én nem ülnék fel a bakkecskére.
<span class="pagenum"><a name="Page_160" id=
"Page_160">-160-</a></span></p>
<p>– Nem bizony. Hanem a hol a Babura Pirka be tudott jönni, ott az
ő szép asszonyát is ki tudja vinni s úgy elvezeti szép kakukfüves
mezőkön keresztül a boldog házig, hogy még csak a pillangós czipői
se lesznek harmatosak. Felöltözik a szép asszony parasztlánynak,
hogy valaki rá ne ismerjen, ha útban találja, hanem aztán szép
ruhákat hoz magával, hogy mikor az ő kedvesét várja, pompásan
felöltözködjék; háromszor öltözzék egymás után: először gyenge
rózsaszínübe, azután buza-virágszínbe, utoljára császárpirosba;
aranyfüggő, kösöntyű, aranyláncz mind fel legyen rakva; tarajos
főkötő, gyöngyös fésüvel a fejében. Készítse csak össze ezeket a
pompás ruhákat. Hóhérgazda hordta azokat a feleségének: még egyszer
se volt rajta. Hej, de nagyot ugorjunk benne!</p>
<p>– Ne kisérts, sátán!</p>
<p>– A kártya megmondta; a Pirka megcselekszi; a szép asszony
gondja, hogy hiszi-e, vagy nem? Ha hiszi is, megadja az árát; ha
nem is, megadja az árát.</p>
<p>Mikhál pedig hitt is, nem is.</p>
<p>Annyiban hitt, hogy előhordta a megnevezett ruháit, a gyönge
rózsaszínt, a buzavirágszínt és a császár-pirosat, s aztán az
egyiket a másik mellé felaggatva a fogasra, nézegette, találgatta,
melyik illenék jobban? Azután azt is megtette, hogy felhagyta magát
öltöztetni parasztleánynak, kurta viganóba, hosszúszárú letürt
piros csizmába; (a hóhér házában egész jelmeztár volt, – ki tudja,
hol szerezte) s aztán körülforgatta magát, hogy milyen kaczkiásan
mórikál benne? hanem mégis mikor azt mondta neki a Pirka, hogy no
hát menjünk! visszariadt és azt felelte, hogy ez Isten ellen való
vétek.</p>
<p>Egyszerre kürthang szólalt meg a ház kapuja előtt. Ugyanazon
riadó, a melylyel a Henrik szokta jelenteni hazaérkeztét, s azonnal
hangzott a felvonóhid lánczainak csörömpölése és a dobogó
lecsapódása, míg a házőrző ebek ugyanazt a nyihogó csaholást
hallatták, a melylyel a jó ismerőst szokák üdvözölni. <span class=
"pagenum"><a name="Page_161" id="Page_161">-161-</a></span></p>
<p>Mikhálnak az arczába szökött a vére.</p>
<p>– Látod, a kártya hogy hazudott? Az uram jött meg.</p>
<p>Azzal csak annyi ideje volt, hogy a három szép selyem ruhát egy
göngyölegbe gyűrve, valami sötét zugba hajítsa, de már a paraszt
ruhát nem vethette le magáról. Azt gondolta, majd azt fogja mondani
az urának, hogy a konyhában a főzéshez vette fel.</p>
<p>A folyosó- és lépcsőajtók kulcsait pedig odaadta a Pirkának,
hogy bocsássa be az alant dörömbözőt.</p>
<p>S azzal várt, a tűzhely körül serénykedve, annak az arcznak a
megjelenésére, melyet lelkében utált, de a mely mégis, azt hivé,
hogy nagy bűnbe eséstől, súlyos kisértettől szabadítá meg
ezúttal.</p>
<p>De nem az jött eléje. Hanem még annál is utálatosabb. A második
legény, a ki a Vihodárnak minden nagy munkáiban segíteni szokott.
Az első legény már csak önálló munkát végzett.</p>
<p>A betoppanó nem kivánt semmi istenes áldás félét, hanem gorombán
leült a konyhaszékre s nehéz kalapját ledobta a tűzhelyre s
mindenekelőtt azt mondá az asszonynak, hogy «adj innom szép
ifjasszony, mert megveszekedem.»</p>
<p>S csak azután, hogy egy kupa sert fenékig leöblített a torkán,
kezdett hozzá a mondanivalóhoz.</p>
<p>Tegezte az asszonyt, mint szoká; a mi ellen az hiába
tiltakozott.</p>
<p>– Jó híreket hozok, szép ifjasszony. Legelőször is az öreg
Vihodárt elvitte az ördög. Beleharapott a nyakába az ördöngös Jankó
a mérges fogával s az öreg rögtön meggebedt.</p>
<p>Mikhál szédülve gondolt rá, hogy íme ezt megmondta a kártya.</p>
<p>– Most már a te urad lesz gazda a háznál. Minden kincs az övé.
De még a méltóság is. Ott rögtön megtette őt a szepesi gróf, meg a
sárosi főispán az apja helyébe az egész felföld urának, pecsétes
levéllel ellátott hóhérnak, s <span class="pagenum"><a name=
"Page_162" id="Page_162">-162-</a></span> azonnal le is tette
remekét a gonosztevő Jankón, hogy az még most is ordít kínjában és
fog ordítani még két nap, két éjjel, hogy végig hangzik egész
Eperjesen, s a mely asszony el nem ájul, a mely gyermek
nyavalyatörést nem kap, a mely kutya meg nem vész ettől az
ordítástól, az mehet ördögöt fogni a Lomniczra!</p>
<p>Mikhál teste reszketett a láztól. Tehát Henrik önkényt átvette
apja rettentő hivatalát, sőt le is tette belőle a pokoli remeket!
Nem gondolt arra, hogy meneküljön, midőn senki sem kényszeríti az
ottmaradásra többé. Gyönyörét találja a kegyetlenkedésben. Az
egykori pap, az alázatos lelkész ily rövid időn át tudott alakulni
vérengző bakóvá: és ezzel minden utat elzárt Mikhál előtt a
pokolból kimenekülésre. És mindezt megmondta a jósnő kártyája.</p>
<p>S hogy a borzalom, az undorodás, az iszonyat tetőpontjára
hágjon, még az kellett hozzá, hogy a kisebbik legény odalépjen
hozzá, s fertelmes vigyorgó pofával azt mondja neki:</p>
<p>– No most már azért a sok jó hírhozásért egy pár csókot szép
ifjasszony.</p>
<p>A ficzkó részeg is lehetett jóformán: hisz útközben minden
csapszék, csárda előtt megállt! de még egy régi bevett szokás is
mellette szólt.</p>
<p>– Az a törvény, mondá az elrémülten visszaijedő asszonynak, hogy
a ki legelőször hirül viszi a vihodár feleségének, hogy az urát
felcsapták mesternek: az az ifjasszonytól egy pár csókot kap
izibe.</p>
<p>S azzal kétfelé törülte maszatos bajuszát és kinyujtá a karját,
hogy a Mikhál derekát átölelje vele.</p>
<p>Ez orczátlan merészség oly dühbe hozta a gyönge asszonyt, hogy a
mit magában oly keményen föltett, azt most végre is hajtá.
Felkapott egy fazék forró vízet a tűzhelyről, s azzal úgy nyakon
forrázta a tolakodó gazembert, hogy annak szeme-szája tele lett a
forró lével, s az egy perczre minden eszméletét elvette. Azon percz
alatt pedig neki rohant a Mikhál s teljes erejével megtaszítá. Mire
a <span class="pagenum"><a name="Page_163" id=
"Page_163">-163-</a></span> Pirka is odarohant s ő is Mikhálnak
segített, úgy hogy egyesült erővel ki tudták lökni a nagy mahomed
embert a konyhából, s azután nagy hirtelen becsapták a
tölgyfaajtót.</p>
<p>A leforrázott és kilökött ficzkó azonban most még dühösebbé lett
téve, átkozódott, káromkodott és fenyegetődzött, hogy minden
rosszat el fog követni a Mikhállal, s hogy a fenyegetőzésnél ne
maradjon, segítségül hivta a két otthon maradt peczért is. S akkor
előhozva azt a nagy vas sulykot, a mivel a gonosztevőket szokták
mozsárban összetörni, neki fogtak, hogy azzal az erős tölgyfa ajtót
betőrjék.</p>
<p>Mikhál azt hitte, hogy el van veszve. Inkább bele akart ugrani a
kutba, mint hogy bevárja, míg gyilkosai rátörik az ajtót.</p>
<p>– No csak csendesen, szép asszonykám, mondá, megfogva a kezét a
boszorkány. Úgy-e, hogy a kártya már kétszer is igazat mondott?
Harmadszor is azt fog mondani. Rám bízza-e hát most magát?</p>
<p>– Itt van. Vegyed testemet, lelkemet. Szólt az asszony, odavetve
magát a boszorkány karjai közé.</p>
<p>– Ne hát legelébb is vegye a szép asszony ezt az égő hasábfát a
kezébe, aztán álljon bele ebbe a vederbe. Én a kerékkel szépen
leeresztem, de nem a vízbe, hanem csak a kútgádor közepéig: ott
talál egy szűk nyilást, abba lépjen ki s várja meg, míg utána
ereszkedem.</p>
<p>Mikhál mindenre kész volt már végső kétségbeesése, elkeseredése
tetőpontján, s engedte magát a kútba aláereszteni. Az égő
fenyőhasáb világánál megtalálta a jelzett üreget s abba kilépett. A
veder újra felemelkedett s kevés vártatva leszállt utána a Pirka,
kezeivel a láncz átelleni végét fogva s úgy szállítva alá
fogásról-fogásra a vedret. Ott a nyilásnál ő is kiugrott a
vederből; azt kiakasztá lánczából, mire az átellenes veder,
súlyegyent vesztve, lezuhant a víz fenekére, a láncz csörömpölve
szaladt fel a kerékig. <span class="pagenum"><a name="Page_164" id=
"Page_164">-164-</a></span></p>
<p>– Így, most mehetünk tovább.</p>
<p>A Pirka hátán át volt kötve a nagy batyú, a mibe Mikhál pompás
öltöző-ruhái voltak csomagolva.</p>
<p>A szűk folyosó egy vasajtóval volt elzárva, mely most nyitva
állt s az egy alacsony pinczeboltba vezetett. Abban nagy hordókban
volt felhalmozva szurok, kátrány, kén és kötegekben csepü: a bakó
mesterségéhez szükséges anyagok; aztán meg kicserzett állatbőrök: –
diadalainak exuviái. E boltozatnak ismét egy hosszú pinczefolyosó
volt a folytatása, s annak a végén volt egy vasajtó.</p>
<p>Ahhoz a vasajtóhoz volt tolvajkulcsa Pirkának. Igy tudott ő
látatlanul kimenni és bejönni.</p>
<p>Az a földalatti kijárat pedig arra való volt, hogy ha egyszer a
bakót rablócsapatok megostromolnák a házában, a végveszély idején
megmenekülhessen rajta. A kis vasajtó egy erdei bozótba
vezetett.</p>
<p>A pinczeboltnak volt egy lépcső lejárása is fából, mely egy
csapóajtóval volt lecsukva.</p>
<p>Mielőtt a folyosót elhagyták volna, a Pirka a csepükötegekből
egy hosszú pamutot font, mely elért a kijárásig, s mikor az ajtót
felnyitotta Mikhál előtt, akkor az égő hasábot beledobta a
csepübe.</p>
<p>– Miért dobod az üszköt a csepübe?</p>
<p>– Azért, mert ide künn elárulna bennünket: nincs is szükségünk
rá, mert még fenn van a hold.</p>
<p>– De a pincze meggyulladhat tőle.</p>
<p>– Az lesz csak jó nekünk, legalább nem üldözhetnek bennünket
ezen az úton, ha észreveszik, hogy merre menekültünk?</p>
<p>– De a pinczétől meggyulladhat a ház.</p>
<p>– Hát aztán, ha leég is, mi ég el benne, a mi nekem kedves, vagy
a szép asszonyomnak kedves? <span class="pagenum"><a name=
"Page_165" id="Page_165">-165-</a></span></p>
<h2>HUSZONNEGYEDIK FEJEZET.</h2>
<p class="summary">(Mell naghi leegien az fiatalsaagnac az
meggondolatlansaaga, es az azzonioknac az ew rawazsaagvc az
ferfiaknac zerelemre waló elchaabitaasaaban, hiwseegessenn
elewadatic).</p>
<p>– Én félek! Mondá Mikhál, mikor a sötét erdő közepén találta
magát.</p>
<p>– Nincs mitől. Biztatá őt Babura Pirka. A vadállatok: medvék,
farkasok a mult hetekben végbement nagy lövöldözés által (a mikor
rablókkal csatáztak a vármegyék) úgy elriadtak más vidékekre, hogy
azok ez idén vissza nem kerülnek ide többet. A rablóbandák ki
vannak irtva. Azok most ott tánczolnak a levegőben Eperjes bástyái
körül. Most legalább egy esztendeig csendesség lesz. Nem azért,
mintha a nép megrezzent volna a kivégzett rablók példáján. Dehogy!
Attól csak új buzdítást kapott épen olyan kemény ficzkóvá lenni,
úgy élni, és úgy meghalni, mint ezek. Hanem egy esztendő beletelik,
a míg az új rablócsapatok a régiek által elrejtett kincseket
keresni fogják, s talán rá is találnak. Mert az elfogottakból semmi
kínzással nem lehetett kivenni, hogy a rablott kincseket hova
rejtették el. Kiálltak minden torturát; de az aranyat, ezüstöt még
sem adták elő. Addig danolva járhat végig minden utas az erdőn.
Rablótól, vadállattól nem lehet hát félni.</p>
<p>– Az istentől félek. Rebegé Mikhál.</p>
<p>A boszorkány erre megszorítá az asszony keze csuklóját s azt
mondá neki:</p>
<p>– Ki ne mondja a szép asszony ezt a szót még egyszer; mert itt
hagyom az erdő közepében, a sötét éjszakában s aztán nem bánom,
fusson előle, vagy keresse fel azt, a kitől olyan nagyon fél!</p>
<p>Mikhál aztán nem szólt többet semmit; hanem követte a nőt, ki az
erdők tömkelegében oly biztosan vezette őt, hogy egy helyen, a
legsürűbb szálerdő közepett egy fa derekából kihuzott egy kést és
mutatá Mikhálnak. <span class="pagenum"><a name="Page_166" id=
"Page_166">-166-</a></span></p>
<p>– Lássa: ezt a kést, jövet, fényes nappal, ide szurtam ebbe a
fába, s most, menet, sötét éjszaka, rátaláltam.</p>
<p>Nem telt bele egy óra: a hold még mindig fenn volt az égen,
midőn a görgői kopanicsához eljutottak.</p>
<p>– Itt megnyugszunk: szólt a Pirka. Ez az a ház, a hol a galambok
csókolóznak a háztetőn.</p>
<p>Ez uttal azonban a galambok bizonyosan aludtak már; hanem a ház
udvarán a holdvilágban járt egy asszonyi állat. De nem a talpain
járt, mint más Isten teremtése szokott járni, hanem a tenyerein, a
fejével lefelé.</p>
<p>– Hopp cziherre! kiáltá el Pirka a boszorkány üdvözletet.</p>
<p>– Csororum hajdinárum! válaszólt rá a kopanicsárné, egy
czigánykerékkel helyreállva a két lábára.</p>
<p>– Miért imádkoztál boszorkány módra? kérdezé tőle a Pirka.</p>
<p>– Azért, hogy az ördög ragadja el a vén Vihodárt.</p>
<p>– Már megtette. A Jankó beleharapott a nyakába és dikhetz lett
neki a másvilágra.</p>
<p>– Dicsértessék a Belzebub! kiálta fel a kopanicsárné, és aztán
örömében körölczigánykerekezte az egész udvart.</p>
<p>A Mikhál reszketett a két boszorkány között, a kik olyan
szavakat beszéltek, a miket ő nem értett, s olyanokat tettek, a
miket asszony nem szokott tenni.</p>
<p>Senki sem volt rajtuk kívül a puszta tanyán.</p>
<p>– Főzz vacsorát öcsécském. Mondá Pirka az Ancsának.</p>
<p>– Kit hoztál vendégül nénécském? kérdezé Ancsa.</p>
<p>– Ha tudod, mit kérdezed?</p>
<p>Az Ancsa pedig első látásra ráismert a Mikhálra s nagyot
nevetett neki. Mert a boszorkányok nagyon örülnek azon, ha azt
látják, hogy egy ártatlan lélek veszendőbe kerül.</p>
<p>Azzal bevitte őket a konyhába s nagy lánggal égő tüzet rakott; a
mely mellé fazekakat tett. Egy kis csuprot pedig a Pirka töltött
meg vizzel s aztán mindenféle boszorkányos <span class=
"pagenum"><a name="Page_167" id="Page_167">-167-</a></span>
hókuszpókuszt csinálva a csupor fölött, azt is oda tette a tűzhez,
s bele dugta a «Valentinus» nevet hordó czédulát.</p>
<p>– Minek ez a csupor a tűz mellett? kérdé tőle az Ancsa.</p>
<p>– Annak, hogy mire annak a vize tisztára lefő, hogy semmi se
marad benne, csak a czédula, akkorra az én bakkecském elhozza ide
ennek a szép menyecskének a deli szeretőjét. Csak készítsd a
vacsorát, öten leszünk hozzá.</p>
<p>– Páratlan szám: nem szeretem! mondá Ancsa, s azzal hozzáfogott
a tyuköléshez, koppasztáshoz, boszorkánypogácsa gyuráshoz.</p>
<p>Mikhál a tűz mellett ült és fázott.</p>
<p>Az Ancsa énekelte a maga nótáját a főzés közben.</p>
<p>Ha «virágdal» a többi, úgy ez tán a «bürökdal» közötte:</p>
<div class="poem">
<div class="stanza"><span class="i0">«Ki az urát nem
szereti,<br /></span> <span class="i0">Sárgarépát főzzön
neki,<br /></span> <span class="i0">Jól megpaprikázza
neki,<br /></span> <span class="i0">Hogy gyóntató kelljen
neki.»<br /></span></div>
</div>
<p>A Pirka az alatt hol elvonta a tűztől a csuprot, hol megint
közelebb tolta ahhoz. Az Ancsa kérdezé, mire való az?</p>
<p>– Ez azért van, hogy ha nagyon bugyog a víz, akkor az én
bakkecském nagyon sebesen vágtat a deli legénynyel, hogy annak
elfullad a lélegzete a nagy repülésben; ha elhuzom a tűztől, akkor
megpihenget szegényke.</p>
<p>Mikhál máskor nevetett volna az ilyen babonaságokon, de ma annyi
borzasztó érte, s oly meglepő volt rá nézve, hogy a mit a kártyán
kivetett a Pirka, abból már kettő, csaknem lehetetlen, beteljesült,
hogy már a harmadikat sem merte tagadni. Hisz annak is fele
megtörtént már: az, hogy ő elszökjék a férje házából s egy idegen
gunyhóban várjon kedvesére. Mi volna még lehetetlen azok után?</p>
<p>– Már jön. Már közelít. Mondogatá a Pirka, a csupor fenekére
sandalogva. Már hallom a kecske troppolását: a <span class=
"pagenum"><a name="Page_168" id="Page_168">-168-</a></span> hogy a
négy lába koczog a hegytetők ormain. Most ugrik át a Krivánon, most
fut végig a lengyel nyergen. Huj, hogy aprózza a lépést! Gyorsan
kecském, gyorsan!</p>
<p>Mikhál józan eszét egészen elkábítá ez a babonázás; nem volt az
érzékeinek ura többé.</p>
<p>– No most itt az ideje a felöltözésnek, mondá Pirka, s azzal
hozzá fogott Mikhálra feladni a paraszt öltöny helyett a gyenge
rózsaszín rokolyát; befűzte a vállját, hogy karcsu legyen s újra
fonta a haját, hogy szép göndör legyen: ha a szerelmese megjön,
annak tetszetős legyen. A nő kábultan engedett magával mindent
tenni.</p>
<p>Künn a hold leszállt; egészen sötét lett. Csendes,
csillaghullató, harmathullató éjszaka.</p>
<p>– Most már itt kell neki lenni mindjárt! bizonyozott a
boszorkány, mikor a csupor fenekén sistergett a maradék víz.</p>
<p>E perczben a csendes éjszakából egy tárogató dala kezdett
felhangzani. A dal egyre közelített. Mikhál szíve sebesen vert. Ez
az ő kedves dala volt. Ráismert. Azt hitte már, hogy álmodik, hogy
nem is ezen a világon él. Feje zúgott, a lég tele volt körüle
tánczoló varázstüneményekkel; lelke ki akart testéből szakadni. A
dal mind közelebb hangzott. Már lehetett hallani künn az úton a
férfi lépteket.</p>
<p>Az utolsó csepp víz a csupor fenekén perczegve süstörékelt
szét.</p>
<p>– Megjött a kecském! kiálta diadalmasan a boszorkány.</p>
<p>S abban a pillanatban lépett a ház ajtaján Mikhál elé Kalondai
Bálint – – –</p>
<hr class="tb" />
<p>Nem is öröm, hanem őrjöngés volt az, a mi az ifjú asszony szívét
elborította. Felszökött nagyot sikoltva; odaveté magát kedvese
keblére, átölelte karjaival annak a nyakát és ajkaira tapasztá
ajkait, mintha ki akarná szívni a lelket belőle és a könnyei
csorogtak annak az arczára. <span class="pagenum"><a name=
"Page_169" id="Page_169">-169-</a></span></p>
<p>Bálint is elfelejté ettől az öleléstől, hogy mi van még ezen
kívül az egész világon? beleszámítva mind a kilencz planétát is, a
mik az emberek sorsát igazgatják és confundálják.</p>
<p>Meddig tarták így egymást átölelve? az talán egy örökkévalóság
volt; hasonlatos ahhoz, a midőn Mirza sah a persa varázsló szavára
egy kádba lebukás és újra felmerülés ideje alatt egy egész életet
álmodott végig. Legalább Mikhálnak úgy tetszett, hogy ez hosszú idő
volt; mert mikor magához tért, felsóhajtott:</p>
<p>– Óh milyen kár, hogy már reggel van! Nézd, már hajnalodik.</p>
<p>Az égen nagy világosság terjedt el.</p>
<p>– Hahaha! Nevetett rá a Babura Pirka. Az volna a bolond nap, a
mi nyugat felől kelne fel. A pokol hajnala az ott. A hóhér háza ég!
Hahaha! Gyönyörűséges hajnal!</p>
<p>A vérvilág rémséges fényt vetett a hegyekre, erdőkre; messzire
bearanyozva a havasokat, mintha azoknak a jégcsúcsai lángolnának, a
csillagok reszketve szikráztak a tűzfény közepett.</p>
<p>– Most már nyugodtan alhattok gyermekek! mondá a Babura Pirka. A
Vihodár, mire hazatér, csak a háza romjait fogja találni s azt
fogja hinni, hogy a felesége is oda égett, s nem fogja a földön
keresni többé.</p>
<p>– És ha keresné is! kiálta fel daczosan Bálint: – én nem adnám
neki oda többé; ha ég, föld parancsolná is. Készebb vagyok elébb
rablóbandát alakítani s hadat izenni az egész emberiségnek, mint a
kedvesemet elhagyni tőlem szakítani valaha. Az én Mikhálomat csak a
vérpadon veszi el tőlem, a ki elveszi még egyszer.</p>
<p>És szörnyen megüté puskája agyával a földet, hogy a két
boszorkány a mestergerendáig ugrott örömében. A Mikhál pedig
odaborult a Bálint nyakába és azt rebegé:</p>
<p>– Én pedig megyek veled az erdőbe, a viharba, a fagyba, a
halálba, a kárhozatba, a hová engemet hívsz magaddal, és ne legyen
más halálom, mint az, hogy az én vérem <span class=
"pagenum"><a name="Page_170" id="Page_170">-170-</a></span> a te
véreddel összefolyjon, s ne legyen más örök életem, mint a te
lelkeddel az én lelkem egybeforrva, – ha üdvben, ha kárhozatban; –
angyalom! királyom! napvilágom!</p>
<p>A Simplex kidugta a tárogatót az ablakon s olyan lakodalmast
fújt rajta, hogy minden bércz viszhangzott belé.</p>
<h2>HUSZONÖTÖDIK FEJEZET.</h2>
<p class="summary">(Ember ki sem tvdna gondolni rawazsaagokat,
miket iawas azzoniok kifvndaalnac, mikoron zereznec haazassaagot
zeeretewc között, kiket ewzze boronaaltac wala.)</p>
<p>A kopanicsárné felhordta a vacsorát s hozzá ülének mind az öten
s vigan lakomáztak e mai nap örömére; mely meglévén, a két
boszorkánynak beleszállt a tűz a sarkába, rákiáltottak a Simplexre,
hogy hozza ki az udvarra a trombitáját, hadd rugják a port; a mit
az készségesen megtett, s aztán kinn az udvaron felült a kut
kámvájára, onnan muzsikált az asszonyoknak, azok pedig ketten
összekapaszkodva, olyan tánczot vittek véghez, mintha mindegyiknek
egy ördög ülne a hátán s az sarkantyuzná őket az ugrabugrálásra:
csak úgy csattogtak a papucsok, a szétbomlott kontyaikat csak úgy
repítette a szél, a denevérek csak úgy röpködtek a fejük felett. A
hóhér kastélyának fénye volt a kivilágítás a boszorkánytánczhoz,
mely a vérvilágban úszó szilaj alakokhoz hosszan elnyúló, rángatozó
árnyékokat toldott, a mik odaugrottak néha a csárda meszelt falára,
mintha Belzebub maga keverednék bele a tánczba. «Fujjad, fujjad!»
kiáltozák a Simplexnek. Az meg majd megszakadt már a
tárogatózásban, a horpaszaiba beleállt már a szegezés; de úgy meg
volt babonázva, hogy nem tudta kivenni a szájából a sip fuvóját s
még a két sarkával is kénytelen volt dobot verni a kút kámvának az
oldalán. Ha valami jótétlélek véletlenül meglátta volna ezt a
képet, bizony ónossá lett volna ijedtében. <span class=
"pagenum"><a name="Page_171" id="Page_171">-171-</a></span></p>
<p>A két szerető pedig azalatt magára hagyatott a belső szobában; a
kiknek volt elég kérdezni és elmondani valójuk. Elébb a Bálint
mondatá el a Mikhállal a vele történt borzasztó eseményeket, a
kétségbeejtő kínszenvedéseket, azután pedig ő regélte el a
mindennemű viszontagságokat, a mik rajta keresztül mentek azóta. El
lehet gondolni, hogy ez nem történt meg a nélkül, hogy egymást a
kiállott szenvedésekért sűrű csókokkal meg ne vigasztalták volna.
Különösön, mikor a Dsigerdila történetét a Bálint elmondá, a Mikhál
nem volt fösvény neki bő kárpótlást adni azokért a csókokért, miket
a török asszonytól ő miatta megtagadott. – A Bálint azonban úgy
bánt az ő kedvesével, mint a kit menyasszonyának ismer, de a kinél
tekinti azt, hogy még sem esküdt felesége.</p>
<p>Hajnalhasadtára, az első kakas szóra a két boszorkány abbahagyta
a tánczot. A Simplexet felküldték a padlásra, hogy alugya ki magát.
A kopanicsárné a tűzhelyhez állt reggelit főzni, a Pirka pedig
bement a szobába a szerelmes párhoz, megkérdezni, mit álmodtak?
Azután kiküldé a szobából a Bálintot, de megsugta neki, hogy szabad
lesz az ablakon beleskelődni s azalatt felöltözteté a Mikhált a
buzavirágszín ruhába. Azután behívta ismét az ifjut.</p>
<p>Bálint el volt ragadtatva a szép asszony látásától, s azt mondá,
hogy ha az elsőbbik ruhájában olyan volt, mint egy menyasszony, a
mostaniban olyan, mint egy oltári szent; a miért nagyon megorrolt
rá a Pirka, a ki mentől kevesebbet szeretett oltárról, meg
szentekről hallani; azért ismét kikergeté a Bálintot, azon ürügy
alatt, hogy menjen felkölteni a barátját, a ki egész éjjel aludt, s
még sem akar fölébredni. S a míg a Bálint a padláson zsörtölődött a
Simplexszel, ki esküdött rá, hogy ő egész éjjel muzsikált a két
boszorkány talpa alá s csak most aludt el, azalatt a Pirka lehúzta
a szentnek való kék ruhát a Mikhálról s feladta rá a harmadikat, a
császárpirost, a melyben midőn meglátta őt a Bálint, azt mondá,
hogy no most olyan, mint egy királyné. <span class=
"pagenum"><a name="Page_172" id="Page_172">-172-</a></span></p>
<p>A Simplexszel pedig elhitették a boszorkányok, hogy álmodta ő
azt, hogy egész éjjel muzsikált s nem a tárogató fuvástól, hanem a
tegnapi sok evéstől fájdult meg az állkapczája. A szerető párok sem
hallottak a dáridóból semmit. Nem hallottak ők egyebet, mint a mit
egyik beszélt a másiknak. Nem csak a Simplex tárogatóját nem
hallották ők, de még az arkangyal Uriel trombitaszavát sem, a ki
minden embernek a feje fölött lebeg (az ismeretes büvrontó mondás
szerint «jobbomon Michael, balfelől Gabriel, hátam mögött Rafael,
előttem Izrael, fejem fölött Uriel») és mikor valaki veszedelmébe
készül rohanni, megfujja fölötte a trombitáját. Jó, ha meghallja
azt!</p>
<p>Ők nem hallották.</p>
<p>Mikor az Ancsa felhozta a reggelit: a kecsketúrót meg az égetett
pálinkát, mézzel és borssal fűszerezve, attól olyan bátorságot
kapott a Bálint, hogy esküvel ismétlé, a mit az éjjel felfogadott,
hogy rabló-bandát alakít, ha a világ el akarja tőle szakítani a
Mikhálját.</p>
<p>Hanem az asszonynak több esze szokott lenni fényes nappal, mint
sötét éjjel, az azt mondá, hogy arra nem kerül a sor. Hanem vigye
őt haza a Bálint az atyja házához: aztán majd onnan váló pert
indítanak a férje ellen, a ki hazug szín alatt, álnév mellett vette
őt el, s a kinek e szerint vele kötött házassága érvénytelen s majd
azután, ha az felbontatik, jőjjön érte a Bálint, kérje meg rendén,
s bizonynyal nem fog kosarat kapni.</p>
<p>Nagyott nevetett erre a Babura Pirka.</p>
<p>– Csak ti a papra bizzátok magatokat, akkor majd jól jártok
aztán. A pap reverendájának sok ráncza van: minden ránczából kiráz
egy új törvényt. Csak ti kezdjetek el a Vihodár Henrikkel
perlekedni, a ki papnak készült s hóhérnak vált be. A kinél a pénz
van, annál van az igazság. A Vihodárnak a háza ugyan szépen ég; de
a kincsei a csonka toronyban nem égnek meg: gazdag marad. Állít
nektek tizenkét tanut, a kik mind azt fogják bizonyítani,
<span class="pagenum"><a name="Page_173" id=
"Page_173">-173-</a></span> hogy a kézsmárki professor jól tudta
azt, hogy mi az ő mestersége? készíttet hamis leveleket, hamisított
pecsétekkel s még a Bálint úrfit fogják majd elmarasztalni, mint
asszonyrablót. Ne menjetek ti a törvény elé; mert ott nem jó
dolgotok lesz. Mást gondoltam én ki számotokra.</p>
<p>– Igen; de én felesége akarok lenni a Bálintomnak; nem
szeretője! mondá Mikhál.</p>
<p>– Felesége fog lenni a Bálintjának a szép asszony, csak én rám
hallgasson. Tudja már, hogy az én kártyám mindig igazat mond. Hát
ide hallgassatok, gyermekeim. Te Ancsa, eredj ki: mert ezt neked
nem kell meghallani; te Simplex maradj itt, mert te jó titoktartó
vagy s tudod már jól, hogy a ki az ördöggel összetalálkozik s azt
akarja, hogy jól utazzék, soha se a szarvát fogja meg az ördögnek,
hanem mindig a farkát.</p>
<p>A mint az Ancsa kifordult a szobából, a Pirka elkezdé suttogó
szóval elmondani a maga furfangos tervét.</p>
<p>– Halljátok-e: van itt a Szepességen egy város: Bártfa. Azt
tudjátok, hogy minden városnak van határozati joga, a mit
Statutumnak hínak. A hány annyiféleképen érti a maga népének az
erkölcseit. Kassán, ha valakit tilos szerelmeskedésen kapnak,
lenyakazzák. A bártfainak kegyetlenebbek. Ott az a statutum dívik,
hogy ha esteli harangszó után egy legény megszólít egy leányzót az
utczán; vagy pedig ha egy legény rajtakapatik, hogy egy leánynyal,
a ki este a kapuba kiállt, beszédbe elegyedett, azt a leskelődő
fogdmegek rögtön nyakon csipik, viszik a városházára s másnap
minden szokásos teketóriák nélkül, nem kérve tőlük sem
keresztlevelet, sem szülői consensust, sem papi dimissorialist,
rögtön megesküdtetik egymással, s mint férj és feleség mehetnek
csak ki a városházból. E végett lakik állandóan Bártfán a püspök
maga, hogy legalább a dispensatiot megadhassa hozzá. Azért mondja a
vers: «A kit Bártfán össze nem esketnek. <span class=
"pagenum"><a name="Page_174" id="Page_174">-174-</a></span> Mondja
magát szerencsegyereknek.» S a bártfai házasság érvényes az egész
országban.</p>
<p>– De hát ha az egyik fél már házas? tevé okoson az
ellenészrevételt Mikhál.</p>
<p>– Akkor mind a kettőt halálra korbácsolják. Hanem épen erről
gondoskodtam én előre. Az én szép asszonyom, a Vihodár felesége,
nincsen többé. Az apja azt hiszi, hogy férjhez adta a nagylétai
paphoz. S az az ember nem létezik a földön; a nagylétaiak azóta más
papot is választottak s annak a felesége egy vén asszony, a kinek
gugája van. A Vihodár Henrik megint azt hiszi, hogy a felesége
odaégett a kastélyába, a honnan élő teremtés ki nem menekülhetett,
a mint a kén lángot fogott a kátránnal együtt. Az is meg fog
házasodni nem sokára. Ti ketten eljöttök velem Bártfára, ott én a
szép asszonyt az én tulajdon leányomnak adom ki s beszegődtetem
szolgálónak. Az úrfi beszegődik máshová béreslegénynek. Akkor aztán
rajtatok áll, hogy siettessétek a végét. Onnan ki nem menekültök
másképen, mint férj és feleség; s mehettek haza: hová is?</p>
<p>A Bálintnak már a nyelvén volt, hogy kimondja: «Kassára». De a
Simplex megelőzte s elébb mondá: «Kolozsvárra.» Mert az is
kötelessége a jó barátnak, hogy ha látja, hogy a bajtársa nem tud
hazudni, ő pedig tud, hát akkor cselekedje azt helyette. Itt pedig
nagy szükség volt a boszorkány előtt nem mondani meg az igazat,
hogy hol van Bálintnak a hazája; hogy ha egyszer megszabadulhat
mind feleségestől ettől a gonosz boszorkánytól, az ne találjon
többet reájuk.</p>
<p>– No hát mehettek haza Kolozsvárra s előmutathatjátok a
házassági levelet; soha senki se fog utána járni: azt mondják
«Bártfai esküvő!» s megnyugosznak benne. Tetszik-e, a mit
mondtam?</p>
<p>De bizony olyan nagyon tetszett nekik, hogy kicsiny hija, hogy
még a Pirkának is nem jutott a sok csókból, a mit egymásnak
foglalóul adtak: azt pedig kár lett volna rá vesztegetni.
<span class="pagenum"><a name="Page_175" id=
"Page_175">-175-</a></span></p>
<p>– Hanem hát szolgálónak nem állhatunk be ezekkel a
selyemruhákkal és kösöntyűkkel, mondá a Pirka, hanem vegyük fel
megint a parasztruhát, a miben idejöttünk.</p>
<p>Mikhál készséggel ráállt a ruhacserére s a mellékszobába térve,
ott leveté a császárpiros rokolyát, a kösöntyűket és nyaklánczot,
mind a három öltözet ruháját és a drágaságait a Pirkának
ajándékozta, a ki nem is egyébért találta ki ezt az öltözködési
parádét, mint azon előszámításból, hogy mind ez a sok drágaság majd
ő rá marad. A szép asszonynak még jobban tetszett az, hogy ilyen
egyszerű ruhát vehetett fel.</p>
<p>– Valjon tetszeni fogok-e ebben is a Bálintnak?</p>
<p>– Nem jól van még, monda a Pirka. A parasztrokolyából még mindig
kirí a szép asszony. Ezzel a rózsával hintett tejszinű bőrrel nem
mehetünk ám cselédnek, mert mindenütt azt fogják kérdezni, hogy
melyik palotából szöktünk meg? Ezen változtatni kell. Majd
kis-sár-fűvel csinálunk az arczra, homlokra szeplőket, hogy ne
legyünk olyan szépek.</p>
<p>– Jaj, de fog-e akkor engem a Bálint szeretni, ha rút
leszek?</p>
<p>– Fog az téged már szeretni kincsecském, ha olyan csúf leszesz
is, mint én magam.</p>
<p>Azzal hozott be a boszorkány a mezőről frissen tépett
kis-sár-füvet, a minek a fűteje a hol a bőrt éri, azon olyan foltot
hágy, mint egy szeplő, s azt vízzel lemosni nem lehet, míg nagy
sokára magától le nem kopik, de eltart az félesztendeig is. Azzal a
fűtejjel aztán összepettyegtette a Pirka a Mikhál arczát, hogy az
olyan lett, mint egy pulykatojás. Jó, hogy tükör nem volt a háznál:
nem láthatta meg magát benne.</p>
<p>Mikor aztán készen volt vele s ilyen elrutított arczczal kivitte
őt a Bálint elé s aztán azt kérdezé tőle: «no hát tetszik-e így a
leányzó?» bizony nem törődött az egy cseppet sem a szeplőkkel,
hanem csak oly szerelmesen ölelé a kedvesét a karjai közé, mint
azelőtt. <span class="pagenum"><a name="Page_176" id=
"Page_176">-176-</a></span></p>
<p>A kopanicsárné pedig, mikor megengedtetett neki, hogy bejöjjön,
s meglátta azt az elrutított alakot, azt kérdezé, hogy hová lett az
a szép tündér-asszony, a ki az imént itt volt?</p>
<p>A Pirka azt felelte neki, hogy felült egy seprőre s kirepült az
ablakon, s ezt a szolgálóját hagyta itt maga helyett.</p>
<p>Az Ancsa elhitte s rákiáltott a Mikhálra.</p>
<p>– Hücscs! a disznóknak moslékot adni, polyka!</p>
<p>Annyira nem ismert rá többet.</p>
<p>A Pirka aztán fölvette a butyrot a hátára s elvezette a Bálintot
és a Mikhált Bártfáig; a Simplex pedig ott maradt a
kopanicsárnénál, hogy valami leskelődés ne legyen a dologból; meg
hogy ha az Eperjesről hazatérő hóhérlegények be találnak térni egy
pohár serre, legyen, a ki a füleiket telehazudja: a mi meg is
történt. A Simplex magával Henrikkel is beszélt s elhistorizálta
neki, hogy ő az égő ház közeléből nézte, hogy kiabált a két asszony
az ablakon keresztül segítségért, de nem lehetett hozzájuk jutni,
mert a kapu is égett. – Kaczenreiter Henrik meg lehetett felőle
nyugodva, hogy egy és ugyanazon napon nemcsak árvaságra jutott,
hanem özvegységre is.</p>
<p>A Pirka pedig azalatt beszerezte a Mikhált egy polgárházhoz, a
hol nagyon hirtelen megfogadták, mert olyan csunya volt, hogy meg
voltak felőle nyugodva, hogy már ezt csak nem lesz oly vakmerő
siheder, a ki elcsábítsa egyhamar. De biz annak a szolgálat-ideje
nem tartott tovább három napnál. Negyed nap este már rajtakapták,
hogy ott tereferélt a kapuban a szomszédban szolgáló
béreslegénynyel, a ki szintén csak akkor került Bártfára. Nosza
megcsipték őket; mert a bártfaiak maguk, a kik nagyon vigyáznak,
hogy a saját rókafogójukba bele ne lépjenek, szertelenül örülnek
rajta, ha abban egy nem ismerős idegent megfoghatnak. Vitték őket a
városházára, másnap reggel meg a paphoz; összeeskették rendén, s
<span class="pagenum"><a name="Page_177" id=
"Page_177">-177-</a></span> azzal eresztették szélnek. A kiadott
házasságlevélben Kalondai Bálint az igazi nevét diktálta fel, hanem
a Mikhálén változtatás történt. Keresztnevén csak egy pár betüt
kellett fordítani, s lett belőle «Milka», hanem a vezetékneve a
fogadott anyjáé lett: «Babura».</p>
<p>Arra nem is gondoltak akkor, hogy ez mégis hamisítás, csak arra,
hogy már most egymásé lehetnek.</p>
<p>A Babura Pirka pedig az ideig, a míg ez megtörtént, ott
lappangott a városban: akkor a Bálint hálából neki adta minden
pénzét, volt még több, mint százötven aranya, csak annyit tartott
meg, a mennyi az útra szükséges volt s azzal azt mondá a Pirkának,
hogy «már most mi megyünk Erdélyországba, kend pedig menjen
Lengyelországba; mert itt még kérdőre fognák a drágaságokért, a
miket kapott».</p>
<p>A Pirka nevetett.</p>
<p>– Megyek, megyek, Lengyelországig meg se állok. Tudom, hogy
szerettek, lelkeim, de azért mégis szeretitek, ha két ország
fekszik közöttünk.</p>
<p>S akkor valóban két ország feküdt Erdély- és Lengyelország
között; a krónikások úgy hívták, hogy «Magyarország» és
«Törökország».</p>
<h2>HUSZONHATODIK FEJEZET.</h2>
<p class="summary">(Az aalortzassaag elveezi megeerdemlett
bevnteteesit, azonban az irgalmassaag segitseegeere eerkezic az
zanakozaasval, ees megzabaditia az zorongattataasbvl.)</p>
<p>Bálint e szókkal mutatá be az ő kedves Milkáját Sára asszonynak,
mikor Kassára haza érkezett.</p>
<p>– Ime, kedves édes anyám, azt mondá kegyelmed, hogy legyen bár
az, a kit szeretek, szegény szolgáló leány, nem tekinti
származását, csak jó szive legyen, menyének fogadja: imhol az én
kedves hitvestársam.</p>
<p>A Milka ábrázatját pedig még akkor is eléktelenítve <span class=
"pagenum"><a name="Page_178" id="Page_178">-178-</a></span> tarták
a kis-sár-fü tejével ráedzett szeplők és májfoltok.</p>
<p>A jó Sára asszony csak összecsapta a kezeit.</p>
<p>– No édes fiam, ha ez a személy volt az, a kiért te el tudtad
hagyni az édes anyádat s inkább szenvedted a török rablánczát,
hogysem róla lemondj s hűségedet megtörd iránta, akkor nagyobb a te
virtusod a Sion hegyénél. És ha ezt a személyt ilyen nagyon meg
tudtad szeretni, akkor ennek százféle lelki jó tulajdonsággal kell
birni a belsejében.</p>
<p>– Úgy van, válaszolt rá a Bálint s megcsókolta a Milka éktelen
arczát. Mit bánta ő, ha az egész világ rútnak hiszi is a feleségét?
elég, ha ő maga tudta, hogy szép.</p>
<p>Az első napokban mindjárt kipróbálta a Sára asszony a menyét, s
úgy találta, hogy az tetőtől talpig angyal. Engedelmes, szófogadó,
munkában nem válogató, mindenkinek kedvében járó, serény,
tisztaságszerető, korán kelő, későn lefekvő, nyájas kedvű,
otthonülő, alázatos és szemérmes. Pedig föltette magában, hogy
nagyon szigorúan fog vele bánni: semmi sem lesz jó előtte, a mit a
menye csinál; mindenért szidni, pirongatni fogja. De hisz ez a
szidás, hurogatás, maga paradicsomi zene volt a szegény Mikhál
előtt, ahhoz hasonlítva, a mit abban a másik házban kellett
szenvednie; úgy, hogy Sára asszony, mikor a legnagyobb haragot
akarta is kifejezni az orczáján, (a mi ugyan nagyon nehezen ment
neki: olyan gömbölyű volt az arcza, hogy nem tudta ötszegletűvé
csinálni, sem a homlokát összehuzni, s a hangja is olyan mézédes
volt, hogy maga a veszekedés is nyájaskodásnak hangzott rajta) hát
azzal sem ért el egyebet, mint hogy a Mikhál összecsókolgatta a
kezeit s megköszönte szépen a zsémbelődést. Hiszen soha sem ismert
anyát. Mindig azt óhajtotta, bárcsak anyára találna férje házánál.
Most tehát meglelte, a mit kivánt, s lelke szerint meg volt
nyugodva benne. Végre mikor azt látta Sára asszony, mily nagyon
szereti a szegény teremtés az ő fiát, s milyen boldog az ő egyetlen
<span class="pagenum"><a name="Page_179" id=
"Page_179">-179-</a></span> Bálikája ez asszony szerelme által,
akkor egészen meglágyult a szive iránta.</p>
<p>Bálint úgy hozta Mikhált a házhoz, hogy az volt mindene, a mi a
rajtavalója volt. Ezért is szidta a Sára asszony a menyét, hogy oly
loncsos. Aztán vett neki egy öltözetrevaló durva bagaziát
(szőrkelme), kiszabta neki maga, s odadobta, hogy varrja meg
magának jövő vasárnapra templomba menő ruhának, hogy legyen a miben
tisztességes emberek közé elvihesse.</p>
<p>És a Mikhálnak tettetni kellett magát, hogy mind ahhoz egy
hangot sem ért, a mit a napa magyaráz neki. Ő, a ki odahaza
tortákat, süteményeket készített, hires gazdasszony volt, szó
nélkül hallgatta a napától, hogyan kell rántást csinálni a
leveshez. Még azt sem volt szabad elárulnia, hogy ért a varráshoz,
piperéhez, a ki remekül tudott himzeni, csipkét kötni, most úgy
ejtette a varrását, hogy felét mindig felfejtette vele Sára
asszony: a tű sem állt a kezében; aztán átabotába varrta össze a
szeleteket; pötyögős volt, ránczot vetett minden, úgy, hogy mikor
szombat este felpróbálta a nagy kínnal készült ruhát, hát az csupa
nevetség volt rajta. Elől hosszabb volt, mint hátul, s a hol
testhez kellett volna állni, ott dudort vetett.</p>
<p>És ő neki még ez a ruha is tetszett!</p>
<p>És ő még ebben a ruhában is tetszett az urának!</p>
<p>Volt pedig nagy mendemonda a városban a Mikhál hazahozatala
óta:</p>
<p>«No ugyan volt miért ötven mértföldnyire fáradni a Bálint
urfinak.»</p>
<p>«Nem volt ilyen csodaszépség egész Kassa városában!»</p>
<p>«De legalább előkelő családbeli: az apja főispán a juhok
között!»</p>
<p>«Az mind hagyján, de milyen gazdag! ha felmászik a diófára,
semmije sem marad a földön.»</p>
<p>Vártak már rá, hogy mikor mutatja be Sára asszony a kedves
menyét az ismerősöknek: az előkelő polgároknak? <span class=
"pagenum"><a name="Page_180" id="Page_180">-180-</a></span></p>
<p>No ha még abban a maga varrta ruhában meglátják!</p>
<p>Eljött a várva-várt vasárnap; korán hajnalban azonban jött a
strázsamester a Bálint ablakára, felzörgette az álmából s
bekiáltott hozzá, hogy Homonnai gróf ezredes kapitány
parancsolatjára rögtön üljön lóra és minden fegyverét magához véve,
ügessen fel a piaczra.</p>
<p>A Bálint még katona volt, hozzá káplár, engedelmeskedni kellett.
Szépen elbúcsúzott anyjától, feleségétől, felkészült s ott volt
órára a helyén. Onnan pedig rögtön megindítá a csapatját az
ezredes-kapitány: nem tekintve a szent vasárnapot; mert az volt a
hire, hogy egy török portyázó csapat egész Nagy-Idáig felhatolt s
az útbaeső falvakat sarczoltatja. Homonnai gróf uram tehát nem
sokat tanakodott magában, hanem hirtelen összegyűjtve valami
kétszáz lovast, kiindult Kassáról a portyázókat emberségre
tanítani.</p>
<p>E szerint a Mikhál a Sára asszony gondviselésére maradt.</p>
<p>Korán reggel, a hogy illett, fölvette az új ruháját az ifju
asszony, a mi nagyon alkalmas volt arra, hogy gyönyörű szép
termetét egészen kivegye a formájából: úgy készült a templomba
menéshez.</p>
<p>Mikor egészen fel volt készülve, akkor aztán azt mondá neki a
Sára asszony:</p>
<p>– Vesd le azt a rokolyát, nem abban mégy a templomba, hanem
ebben!</p>
<p>S azzal kinyitá a kétszárnyajtós szekrényét s előszedte belőle a
maga ifjuasszony-korabeli szép selyem ruháját, aranyvirágos
pruszlikját, széles csipkével szegélyzett selyem előkötőjét, drága
himzett patyolatkendőjét; azt adta fel a menyére, s a míg annak
karcsú derekán befűzte a pillangós vállfüzőt, tetszelegve mondá:
«én is ilyen karcsú voltam esztendős asszony koromban; ez volt az
én menyecske ruhám, azóta sem volt rajtam többet.»</p>
<p>Aztán még az aranycsipkés tarajos főkötőjét is feltette a Milka
fejére, s megdicsérte, hogy milyen szép haja van. <span class=
"pagenum"><a name="Page_181" id="Page_181">-181-</a></span></p>
<p>(Ha már az arcza olyan rút!)</p>
<p>Így aztán egészen felcziczomázva vitte magával a menyét, kezébe
adva a jobbik kötésű imádságos könyvet, egy szagos virágcsokorral
belecsiptetve. Csak úgy suhogott a selyem rajta, mikor végigment az
utczán.</p>
<p>A Mikhál pedig egészen boldog volt: nem azért a selyem ruháért,
hanem azért, mert ebből megtudta, hogy őt a Bálint anyja milyen
nagyon megszereté.</p>
<p>De nem soká tartott az ő boldogsága, csak addig, míg a templomba
értek.</p>
<p>A kassai ódon székesegyház akkor épen megint a protestansoké
volt; azok tartottak benne isteni tiszteletet.</p>
<p>Az első padsorban volt az előkelő polgárnők helye, a kiknek a
férje valami hivatalt viselt. Azok között ült Sára asszony is,
kinek a férje dicséretes emlékezetű főbiró volt; ő maga is gazdag
asszony.</p>
<p>A pad végén legszélről ült a fürmenderné: hegyes orra, bóbitás
főkötője a gyöngytyúkhoz tevé hasonlóvá, s ha megszólalt, a
hasonlatosság csak annál tökéletesebb lett. Túl rajta ült a
kisasszonya, s azon túl még elég hely volt tíz ember számára
is.</p>
<p>Mikor Sára asszony és Mikhál megérkeztek a padhoz, a fürmenderné
felállt a helyéről, s beengedte maga előtt menni Sára asszonyt;
hanem mikor a Mikhál is utána akart menni, azelőtt visszaült a
helyére; a pulpitusra könyökölt s nem ereszté be; azt mondá
neki:</p>
<p>– A szolgálóféléknek a hátulsó padban a helyük.</p>
<p>Sára asszony felindulva mondá neki:</p>
<p>– Ő az én Bálint fiamnak a felesége.</p>
<p>A fürmenderné nem volt rest rá megfelelni:</p>
<p>– A ki maga sem más, mint kicsapott diák és közkatona.</p>
<p>Erre a Mikhál sirva fakadt.</p>
<p>Nem az keseríté meg, a mi saját magával történt, hanem hogy a
kedves urát így lepiszkolták.</p>
<p>S azzal valamennyi asszony mind a pad szélére rukkolt,
<span class="pagenum"><a name="Page_182" id=
"Page_182">-182-</a></span> hátát fordítva feléje, mintegy
tudtuladás végett, hogy «ide se ülsz be!»</p>
<p>A szegény Mikhál majd elsülyedt a föld alá a nagy szégyen
miatt.</p>
<p>Ekkor azonban a közép pillér melletti ódon faragványú czímeres
padból kilépett egy tündérszépségű, gazdagon öltözött asszonyság,
odasietett a Mikhálhoz, s azt mondá neki:</p>
<p>– Nincsen helye, ifjú asszony? Jöjjön ide az én padomba; ott van
elég hely.</p>
<p>Azzal kézen fogta a szégyenkőre állított Mikhált s odavezette őt
a saját padjába, maga mellé ültetve s még a szép kapcsos zsoltárát
is eléje tolta félig, hogy ketten énekelhessenek belőle.</p>
<p>Ez pedig volt a Homonnai Izabella grófné, az ezredeskapitánynak,
kassai hadparancsnoknak a felesége, a kit az nem rég vett el, a
hogy említettük.</p>
<p>Ezzel az egész asszonyi cœtus kegyetlenül le volt tromfolva;
csak úgy ette őket a méreg.</p>
<p>A Mikhál pedig könyhullatások között imádkozott a Mindenhatóhoz
azért, hogy az ő kedves Bálintját oltalmazza meg a mostani nagy
veszedelmében, védje meg fegyver ellen, fogságra jutás ellen, hozza
vissza épen, egészségesen ismét. Neki egyéb imádkozni valója nem
volt.</p>
<p>S mikor vége volt az isteni tiszteletnek, a grófné nem
szégyenlett a Mikhállal együtt menni ki a templomból, s a
templomajtóban bevárta a Sára asszonyt, s ott a kezét háladatosan
csókoló Mikhálnak azt mondá, hogy látogassa meg őt minél elébb a
kastélyában – valamennyi asszonyoknak füle hallatára – és szive
szakadtára. <span class="pagenum"><a name="Page_183" id=
"Page_183">-183-</a></span></p>
<h2>HUSZONHETEDIK FEJEZET.</h2>
<p class="summary">(Ki leezen mvtatwa, mell erews hatalom az
azzonoc akaratia ez wilaagon es mi nagi giorsasagval megtvdia
forditani az feerfiac altal rendeltetett allapotokat.)</p>
<p>Harmadnapra hazakerült a Homonnai gróf csapatja: a török
portyázókat szerencsésen átverték a szomszéd vármegyébe; verje már
most az is tovább!</p>
<p>Bálint épkézláb lovagolt be az udvarra s volt a Milkának nagy
öröme, mikor eléje jött jó kedvvel; – de a csókok zsengéjét mégis
átengedte az ő napának.</p>
<p>– No hát vágtál-e le sok törököt? kérdé tőle Sára asszony.</p>
<p>– Biz én leszedtem egynéhányat a lóról; nem számláltam hány
volt?</p>
<p>– De csakhogy tégedet le nem vágtak: szólt örvendő
lelkendezéssel a Mikhál.</p>
<p>– Imádkoztál értem, úgy-e? Voltál a templomban? Anyám mellett
ültél?</p>
<p>– Oh nem! sietett kitálalni mindent Sára asszony. A rosz
Fürmenderné nem eresztette be a padba; azt mondta neki: hátrább
szolgáló! s akkor aztán tudod ki vitte be magához a padba? a jó
Homonnai grófné. Az ám, oda ültette maga mellé a czifra
kukulloriumba.</p>
<p>Bálint lekapta a süveget a fejéről, mintha előtte állna a
grófné.</p>
<p>– Az Isten áldja meg érte! Megköszöntétek-e neki ezt a nagy
kegyelmet?</p>
<p>– Akkor nem is tudtuk, mit mondjunk, annyira el voltunk fogódva,
de a kegyes úrnő meginvitálta magához a Milkát, hogy látogassa meg
a kastélyában.</p>
<p>– S voltál ottan?</p>
<p>– Dehogy voltam. Te reád vártam, hogy elviszesz magaddal.</p>
<p>– Hüh, szörnyüködék a Bálint, öt körmével esve a füle
<span class="pagenum"><a name="Page_184" id=
"Page_184">-184-</a></span> tájékának. Szivesen megyek a Homonnai
gróffal egy tábor kutyafejü tatár elé, de hogyan menjek én te veled
a Homonnai gróf felesége elé? a ki maga olyan fáin asszony; én
pedig olyan ostoba tuskó vagyok.</p>
<p>Már pedig ugyan gyorsan mennie kellett, mert alig ért rá más
ruhát váltani, a midőn az ezredes-kapitánytól egy hintó érkezett a
házuk elé s egy hajdu jött azzal az izenettel, hogy a gróf és
grófné óhajtanak beszélni a Bálinttal és a feleségével.</p>
<p>– No, én nem tudom, mi lesz ebből? szepegett a Bálint s úgy meg
volt ijedve, hogy a nyakravalóját sem tudta felkötni rémületében s
a dolmányát mind a kétszer úgy gombolta be, hogy egy gombbal hol
alább, hol feljebb kezdte.</p>
<p>De hát menni kellett, mert a hintó ott várt.</p>
<p>Sára asszony ez alkalomra megint másféle szép köntöst adott a
menyére, mely valamivel egyszerübb volt; szép panyókás palástot
vetett a vállára, a hogy látogatóba menni illik.</p>
<p>A Homonnai grófné már a szobája ajtajában várta az érkezőket s
nagyon szivesen fogadta a Mikhált.</p>
<p>– No, lássa ifjú asszony, a míg a mult vasárnap én kegyelmedet
szabadítottam ki a philisteusok közül, azalatt kegyelmednek az ura
meg az én férjemet szabadította ki a törökök kezéből. Hallotta
úgy-e?</p>
<p>– Nem hallottam. Az én férjem nem dicsekszik azzal, a mit
megtett.</p>
<p>– Nem dicsekszik? Annál derekabb ember.</p>
<p>A Bálint vörös lett, mintha tüzön pirították volna.</p>
<p>Erre a szóra a gróf maga is belépett a grófné szobájába. S a
milyen szép volt a grófné asszonynak, ép olyan szép volt a gróf
férfinak. Nagy leomló gesztenyeszín haja, piros orczája, nyilt
homloka, felkunkorodó bajusza és hozzá délczeg termete.</p>
<p>És a gróf is nagyon nyájas volt mind a kettőjükhöz s nem
tekintve azt, hogy ő zászlós úr és ezredes-kapitány, <span class=
"pagenum"><a name="Page_185" id="Page_185">-185-</a></span> a
Bálint pedig csak köznemes és az ő csapatjában káplár, kezét nyujtá
neki és hatalmasan megrázta azt, a mitől Bálint arasznyit
hízott.</p>
<p>A grófné pedig azt tette, hogy leültette maga mellé a Mikhált a
kerevetre, mely gobelin szőnyeggel volt bevonva.</p>
<p>A Bálint azt hitte, hogy a Milkája ily úri társaságba jutva, elő
fogja venni az otthon megszokott finom modorát, a mivel még el is
árulhatja magát s annál kedvesebben volt meglepve, mikor azt látta,
hogy a Milka hogy el tudja feledni a Mikhált s milyen jól bele
tudja magát találni a parasztos tempókba: előbb szemérmesen huzódik
a leüléstől, azután pedig a kötényével letörüli a pamlagot, mielőtt
ráülne, pórias becsülettudással: a mi felett a grófné csendesen
elmosolyodott.</p>
<p>– Bizony török foglya volna az én férjem uram, mondá a grófné
Milkának, a kegyelmed ura nélkül. Mert szeleskedett ő kegyelme.
Mikor a «seregtörököt» szétzavarták s a huszárok elkezdték a
leszállított foglyokat párjával összekötözni, ezredes kapitány uram
fejébe vette, hogy ő maga meg a basát ejti foglyul, a ki már
szintén hátat adott neki s más nem érhette utól, mint az ő gyors
paripája. El is érte, el is fogta, hanem a mig a basával bajlódott,
annak a kisérői utólérték, szőrpányvát vetettek a nyakába s őt
magát ejtették foglyul. S vitték is már, mikor Kalondai uram
észrevette az ezredes kapitánya veszedelmét s a tizedjével utána
rugaszkodott az elfogóinak. Mikor aztán utolérte őket s a törökök
látták, hogy nem vihetik el fogva a férjem uramat, akkor az egyik
neki mérte a nyakának a kardját, hogy megölje. De Kalondai uram
gyorsabb volt s egy csapással ő üté le a töröknek a fejét. Így
menté meg az én uramnak az életét és szabadságát. Ime, a szőrkötél
dörzsölése most is meglátszik az uram nyakán s a pányvát is haza
hozta magával, mit én ereklyéim közé tettem. Lássa kegyelmed, ilyen
jó volt minekünk egy zsoltárból énekelnünk! Ilyen derék ura van ám
kegyelmednek! <span class="pagenum"><a name="Page_186" id=
"Page_186">-186-</a></span></p>
<p>Bálint alig fért már a dolmányában a nagy dicsérettől.</p>
<p>– Meg is nyeri a jutalmát vitézségének, folytatá a felesége
beszédét a gróf. Szabad választást adok ő kegyelmének a foglyok és
az elvett paripák közül s őt magát megteszem hadnagyomnak.</p>
<p>– Igen szépen megköszönöm kegyelmes uram jóvoltát, felelt Bálint
a grófnak (férfiakkal szemben tudott bátran beszélni, csak
asszonyokkal szemközt volt gyáva) s ha szabad lesz választanom, a
foglyok közül keresek ki egyet, a ki jámbor közrendű ember, hogy az
anyámnak segítsen a házi munkában s a kegyes beszédre hallgasson,
még pedig olyat, a kinek csak egy felesége van. Lóra azonban nincs
szükségem, a magaméval meg vagyok elégedve, hanem ha kegyelmet akar
tenni ezredes kapitány uram a kedvemért, úgy adasson jobb lovat az
én pajtásom, az ezredtrombitás, Simplex alá, mert a mostani lova
már himpókos. A mi pedig a hadnagygyá emeltetésemet illeti, azt
igen megköszönöm. Nem nekem való rang az, a ki a katonai tudományt
sohasem tanultam. Ellenben azt kivánnám kegyelmes uramtól, hogy
miután szegény anyámnak minden kivánsága az, hogy valahára venném
le a válláról a mesterségfolytatás nehéz terhét, engedné meg nekem
a katonaságból való kilépést s hogy mehetnék az anyám kivánsága
szerint székálló legénynek.</p>
<p>A gróf elnevette magát.</p>
<p>– Egyet pedig kifelejtett kegyelmed az argumentumai közül; azt,
hogy «és pedig most házasodtam s jobb szeretek a feleségem mellett
enyelegni, mint az ellenség után szaladni!» Igaza van kegyelmednek.
Én is azt mondanám, ha lehetne. El fogom bocsátani a katonaságból
menten.</p>
<p>– De nem azért, hogy székálló legénynek menjen, szólt bele a
szép grófné. Ilyen embernek nem ott a helye. A várnagyi állás
megüresedett, azt a férjem joga betölteni. Nevezze ki Kalondai
uramat várnagynak, viseljen polgári hivatalt. <span class=
"pagenum"><a name="Page_187" id="Page_187">-187-</a></span></p>
<p>– Meglesz! Hagyá helyben az ezredes-kapitány.</p>
<p>– Jaj, kegyelmes grófné, szólalt fel erre a Milka, látva, hogy a
férje nem tud hirtelenében megfelelni. Féltem én az uramat nagyon
ettől a hivataltól. Ő velem együtt olyan tudatlan. Nem sokat vett
be az iskolában. Ki is marasztották onnan. Minden ember csufolja
érte. Egy várnagynak pedig sok nagy úrral kell beszélni, sok
levelet olvasni, a mik diákul, németül, még tán francziául is
vannak irva. Hogy felelne meg mindezeknek az én szegény jámbor
uram? Veszedelem származnék ebből.</p>
<p>– No, hát tudja mit kegyelmed? szólt a grófné. Én tudok diákul
is, németül is, francziául is. Járjon fel kegyelmed hozzám
naponkint kétszer a kastélyba, én megtanítom kegyelmedet e
tudományokra, úgy sincsen egyéb dolgom; kegyelmed meg ugyanarra, a
mit tőlem tanulni fog, oktassa majd be a férjét s egyszer csak
tudni fog ez is mindent, a mire csak szüksége lesz.</p>
<p>– Nagyon jó lesz! szólt bele a gróf.</p>
<p>S ez olyan nagylelkü ajánlat volt, hogy azt el nem fogadni s
mindkettőjük részéről kézcsókolásokkal meg nem köszönni a
legnagyobb parasztság lett volna.</p>
<p>Ennél nagyobb jutalmat és kitüntetést valóban nem is kivánhattak
maguknak. Azt azonban megfogadták, hogy e titoknak elárulásától
szájukat tisztán fogják tartani s azt még Sára asszonynak sem
fogják tudtul adni, mert az nem állná meg, hogy a fél városnak el
ne dicsekedjék vele. Ellenben annyit megmondtak Sára asszonynak,
hogy a grófné megengedte Milkának, hogy az ő udvarába feljárjon s
ott az ő szakácsától konyhaművészetet, a frajjaitól pedig varró és
himző munkákat tanuljon. S minthogy a Milka mindezekhez már régóta
értett, nagy lőn Sára asszonynak az elcsodálkozása, mikor a menye
minden visszatérése után a grófi kastélyból valami új, drága
sütemény készítésével lepé meg s otthon a törülköző kendőkre olyan
himzéseket vetett, hogy bámulni kellett rajta. <span class=
"pagenum"><a name="Page_188" id="Page_188">-188-</a></span></p>
<p>Az meg aztán egészen megnyerte Sára asszonynak a meglepetését,
hogy Bálint egy jámbor törököt keresett ki a számára a foglyok
közül, ki otthon mészáros legény volt; arra rá lehetett bízni a
széket, mert a török, ha szolgálatban van, mindenekfelett
becsületes, serény, józan és a gazdájához hűséges, ha jól bánnak
vele. Sára asszony pedig úgy bánt vele, mint saját fiával, vasat
sem engedett rátenni s minthogy a török neve Ali volt, ő megtoldta
azt még egy betüvel s nevezte a rabot Palinak.</p>
<h2>HUSZONNYOLCZADIK FEJEZET.</h2>
<p class="summary">(Mellben nagi aatwaaltozasoc mennec weegbenn,
ugi hogi az emberec alig ewsmernec immaaron magvc magvkra is. Az
Mikhal pedig raagalmaztatic wala, holott ebben az egiben weetkes
nem wolna.)</p>
<p>De ha nagy volt a Sára asszony csudálkozása a fölött, hogy a
Milka mily nagy előmenetelt tett rövid idő alatt a
konyhaművészetben és a női kézimunkákban, még nagyobb volt bámulata
a grófnénak azon a gyors felfogáson, melylyel az ő tudományos
tanításait megragadá.</p>
<p>Csak egyszer kellett annak valamit elolvasni, már a a fejében
volt s el nem felejtette többet. Száz idegen szót is elmondott egy
hallásra.</p>
<p>– Láng esze van annak az asszonynak! Magasztalá Milkát a gróf
előtt a grófné. Azt nem sejtette, hogy ez mind tudja ezt már régen,
a mire most tanítják.</p>
<p>És a parasztos modorról is elszoktatta lassan, úri illendőséghez
térítve, a mi megint annyival könnyebben ment a Milkának, mert
mindig emehhez volt szokva s amaz volt nála a tettetés, a mire
erőltetnie kellett magát.</p>
<p>De annál sokkal csudálatosabb volt a tudományos gyarapodás, a
mit viszont a Milka tapasztalt a maga urán, a jó Bálinton.</p>
<p>Mert a Bálint most már egész komolyba vette azt, a mi neki
igérve volt s nagyravágyásának czéljává tűzte ki, <span class=
"pagenum"><a name="Page_189" id="Page_189">-189-</a></span> hogy ő
a várnagyi hivatalt elfoglalhassa s a feleségének a «várnagyné
nagyasszonyom» czímet megszerezze. És ment a tanulás csudálatos
módon. Talán korábban is tudott volna a Bálint jól tanulni, ha
ilyen kedves ajkak rágták volna a szájába a syntaxist, grammaticát
s ferula és signum helyett édes csókokkal préselték volna belé a
«hic, hæc, hoc»-ot. Talán az érett észszel párosult akarat is sokat
segített az elméjén.</p>
<p>Egy pár hónap alatt annyira ment, hogy az ezredes által eléje
tett diák és német leveleket nem csak világosan meg tudta
magyarázni, de sőt azokra feleleteket is tudott fogalmazni; sőt már
a francziában is annyira haladt, hogy nem lehetett volna őt rajta
eladni.</p>
<p>Ilyenformán a grófné oktatta a Milkát, a Milka Bálintot s
mindnyájuknak nagy öröme telt az előmenetelben.</p>
<p>– Ejh, mily nagy kár, mondá egykor a grófné Milkának, hogy egy
ilyen sok ügyességgel, lelki tehetséggel felruházott asszonynak,
ily szép termet és formás ábrázat s ilyen kellemes magaviselet
mellett, ennyi rút szeplővel kell eléktelenítve lenni. Hátha
segíthetnénk ezen? Nekem van egy mosdóvizem, a híres királynévíz, a
mit Erzsébet úrasszonyunk, Nagy Lajosunk édes anyja szerzett, az én
arczom attól ilyen finom és sima: próbáljuk meg kegyelmednél is,
hátha elmulnának ezek a rút szeplők?</p>
<p>A Milka nem mert mindjárt ráállni; azt mondta, hogy elébb
megkérdi az urától, hogy kivánja-e, hogy a szeplők az arczáról
elmuljanak? mert az őtet ezekkel együtt szerette meg. A napával is
közölnie kell elébb a dolgot, valjon nem veendi-e az kaczérságnak a
menyétől arczának ily módon való szépítését.</p>
<p>Azok pedig mind a ketten beleegyeztek, azt mondva, a mivel a
grófnénak mosdani tisztesség, az a Milkára nézve is becsület.</p>
<p>Annak az arczáról pedig természetesen hogy hamar eltüntek a
királyné vizével való mosdásra az elrútító szeplők, a mik csak az
euphorbia nedvével voltak odaetetve. <span class="pagenum"><a name=
"Page_190" id="Page_190">-190-</a></span> Nehány nap mulva egészen
más formája kelt ki. Fehér és piros arczszíne lett és gyönge bőre,
mint a harmat. A grófné diadalmaskodott örömében, hogy mosdóvize
ily csudahatást szerzett, a Sára asszony is oda volt bámulatában,
menyének ez átalakulását szemlélve napról-napra; de legboldogabb
volt vele Bálint, a ki ily módon lassan-lassan, ízről-ízre kezdé
visszanyeregetni azt az ő imádott eszményképét, a kit legszebbnek,
legjobbnak, legokosabbnak vallott a világ minden asszonyai
között.</p>
<p>De annál kevésbbé akartak megnyugodni ebben a változásban az
asszonyi nyelvek.</p>
<p>Mivel hogy Kassán abban az időben (most bizonyosan másképen van)
a rosz kutvíztől, a bezárt falak közti levegőtől, különösen a
meszes bortól, a minden hét évben kiütő pestistől, az asszonyi
arczoknak mind valami sajátságos sárgás halovány színe volt,
hasonló, a mit a velenczei hölgyek arczán «morbidezzának» neveznek;
ezeknél pedig országszerte úgy hítták, hogy a «kassai szín».</p>
<p>(Nehogy alaptalan rágalmazás színébe keveredjünk, ideiktatjuk
történetünk egyik kútforrásának ipsissima szavait: «die Leuthe,
sonderlich das Weibs-Volkk, seynd einer gelben und bleichen Farbe,
welches man in Ungarn die Kaschauer Farbe nennt.» – Johann Christof
Wagners Staedt- und Geschicht-Spiegel. 1687. – Ez azonban kétszáz
esztendővel ezelőtt lehetett így, mert mai nap a kassai hölgyek
arczszíne csak olyan rózsa és liliom, mint a többieké s az sem áll
többé, a mit ugyanazon auctor mond, hogy «vom Kaschauer Wein
bekommen die Fremden das Zipperlein».)</p>
<p>Hát a mint az asszonyok a legközelebbi karácsony első ünnepén
délelőtt megpillanták a templomban a Milkát, ki azóta mindig a
grófnéval járt a templomba s ő mellette ülve vett részt az isteni
tiszteletben, szerfelett megbotránkozának annak tündöklő fehér és
piros orczáin, a miken egy szeplő sem volt látható.</p>
<p>Ott szemtől szembe semmi gorombaságot el nem követhetének
<span class="pagenum"><a name="Page_191" id=
"Page_191">-191-</a></span> vele a magas pártfogó közelléte miatt;
azonban isteni tisztelet végeztével összedugták a fejeiket a
sekrestyében, kijövet s elhatározták, hogy az esetet feljelentik a
nagytiszteletű esperes úrnak.</p>
<p>Fürmenderné asszonyom vállalta magára, hogy a vádat, a
megbotránkozást és a panasztételt előterjeszsze, miszerint egy
asszony jár a templomba, a kinek az ábrázatja keresztyén-ellenes
módon ki van festve fehérre, pirosra, a mi nagy gyalázat az egész
ecclésiára nézve.</p>
<p>Délután ismét isteni tisztelet volt s ünnep első napján a
nagytiszteletű úr catechizátiót szokott tartani, a mi bevett szokás
volt azon időkben, hogy az ifjú személyek, legények, hajadonok, de
legkivált az idegen földről beszármazott fiatal házasok a mediumra
kiszólíttattak s ott az Úr asztala előtt a nagytiszteletű ur által
megcatechizáltattak, hogy kitudódjék, valjon tudósok-e a vallás és
confessio alaptételeiben? s feleletet adjanak az egész hitközség
élő hallatára, miszerint igaz evangelicus keresztyén hitsorsosok,
nehogy másnap az úrvacsorája osztásakor olyanoknak adassék a
kenyérből és borból, a kik azt sem tudják, hogy az mire való, vagy
a kik arra erkölcsi fogyatkozásaik miatt nem érdemesek.</p>
<p>Legelső volt, a kit e délután a nagytiszteletü úr az asztal elé
hivott, Kalondai Bálintné ifjasszony.</p>
<p>Milka fölkelt a helyéről és odalépett a középre, bátran és
szerényen, bízonyos lévén maga felől, mint a ki a catechizmust úgy
tudta könyv nélkül, mint a miatyánkot.</p>
<p>Nagy volt azonban a megdöbbenése, midőn a nagytiszteletü úr, a
helyett, hogy az Istenség szentháromságának titkáról s a szent
vacsora kettős alakban kiszolgáltatásának szükségéről tudakozódott
volna tőle, azt kérdezte kemény szóval:</p>
<p>– Ismered-e, jámbor keresztyén asszony, Istennek azon
parancsolatját, mely megtiltja a hivőknek, a pogányok módjára,
abból az ábrázatból, a melyet számukra ingyen kegyelméből adott,
másforma képet csinálni? s mindenféle <span class=
"pagenum"><a name="Page_192" id="Page_192">-192-</a></span>
kenőcsökkel hazug módon bemázolni, kendőzni és kancsérolni? a hogy
cselekedtek a Midián leányai.</p>
<p>A Milka egész jó lélekkel felelé:</p>
<p>– Ismerem.</p>
<p>– Ha ismered, akkor mért cselekszed az ellenkezőt?</p>
<p>– Az én arczom olyan, a milyennek Isten ő felsége teremté,
felelt a Milka nyugodt szívvel.</p>
<p>– Ha való, a mit mondtál, mosdjál meg ebben.</p>
<p>A nagytiszteletü úr intésére az egyházfi egy nagy ezüst
medenczét állított a keresztelő márványveder fölé, tele
kristálytiszta vizzel.</p>
<p>Milka készséggel megmosá az arczát a medenczében. És oly tiszta
maradt utána a víz, mint azelőtt volt.</p>
<p>– És törülközzél meg ebben.</p>
<p>Azzal egy törülköző kendőt nyujta az asszonynak, a melylyel az
nedves arczát köröskörül és erősen megdörzsölé s a hófehér kendőn
nem maradt arczáról egy makulányi pirosság sem, ellenben még
pirosabb lett az arcza a dörzsöléstől.</p>
<p>A nagytiszteletü úr bámulva kérdezé:</p>
<p>– S hogyan támadhat az, hogy egykor szeplőkkel volt tele az
arczod, most pedig nincsenek azok rajta?</p>
<p>– Szokásuk a szeplőknek, hogy télire visszamennek. Felelt a
Milka.</p>
<p>Ez bizony igaz is. Némely arczról elmennek a szeplők. S épen tél
ideje volt.</p>
<p>Erre pedig nagy haragra gerjede a nagytiszteletü úr s lecsapva
az asztalra a catechizáló könyvet, mondá kinyujtva kezét:</p>
<p>– Akkor tégedet, jámbor asszonyszemély, méltatlan rágalommal
illetett a te bevádolód: Zwirina Ágostonné, fürmenderné asszonyom,
ki is, büntetésül e hamis vádért, a holnapi úrvacsorától
eltiltatik.</p>
<p>Fürmenderné asszonyom, mint a kinek az orra vére eleredt, osont
ki a templomból, szélről ülvén a legelső padban, a hol mindenki
láthatta. <span class="pagenum"><a name="Page_193" id=
"Page_193">-193-</a></span></p>
<p>A nagytiszteletü úr pedig ott tartá a Milkát tovább is a
catechizálás végett s elkezdte neki a kérdéseket feltenni, a mikre
a Milka oly biztosan, helyesen felelt meg, hogy a nagytiszteletü
urnak egész gyönyörűsége telt benne. Csaknem belefelejtette magát
az examinálásba. Mindig nehezebb kérdéseket igyekezett feltenni az
asszonyszemélynek, a mikre az folyvást ékesen és helyesen adott
választ, hogy utoljára a hallgatóság azt kezdé suttogni, hogy ime,
a bártfai szolgálók oly tudósok, mint egy káplán. Az esperes végre
megdicséré őt és megáldva, helyére bocsátá.</p>
<p>És így azon nap, mely a Milka megszégyenítésére volt szánva,
végződött az ő felmagasztaltatásával s az ő rágalmazóinak
megszégyenülésével, a mi fölött Sára asszonynak nem kevesebb volt a
diadala, mint a derék jó Homonnai grófnénak, a ki méltán hitte azt,
hogy mindezen tudományt és szépséget ő ajándékozta a Milkának.</p>
<p>És abban igaza is volt; mert bár mind a kettőt Istentől nyerte
is az asszony, de a balsors körülményei által úgy el volt nála
testi és lelki szépség temetve, hogy azoknak feltámasztása
csakugyan a grófné érdemének nevezhető.</p>
<h2>HUSZONKILENCZEDIK FEJEZET.</h2>
<p class="summary">(Mellnec rettentew nagi hartz haborvwal lezen
foglalkozaasa, kibevl ki fog tevnni, mekkora devhews harag lakozic
wala az Balint ziweebenn, ha az ew hitwews taarsaat baantiaac
wala?)</p>
<p>De mind ez nem volt elég a Bálintnak. Ezen eset után dühös lett,
mint az oroszlán s ha valakivel megállt beszélni úton-útfélen, a
beszédet olyan gesztusokkal kiséré, mint a ki a dolmánya ujjait
türi fel a karjain.</p>
<p>Végre összetalálkozott Simplexszel.</p>
<p>– Meg kell ma valakit vernem, Simplex, mert különben hideglelést
kapok, vagy sárgaságba esem! Lelkem, Simplex barátom, ha valaha jó
barátom voltál, ha kedves <span class="pagenum"><a name="Page_194"
id="Page_194">-194-</a></span> előtted a barátod jó egészsége,
keríts valakit a kit megverjek; az Isten áldjon meg!</p>
<p>– Szivesen kerítek, édes kedves barátom, hogy ne kerítenék.</p>
<p>– Nem bánom én, akárki lesz. Fanyövő, Vasgyúró, Kőmorzsoló,
Óriás! Megverekszem vele! Asszony bántott meg! asszonyt nem
torolhatok meg. Keríts nekem valahonnan férfit, a kit meggázoljak!
Hozz, ha kapsz török basát, harámvezért, kutyafejü tatárt, hadd
eszem meg!</p>
<p>– Én bizony olyan messzire nem megyek. Találok én számodra
ellenséget sokkal közelebb is. Ha csak ez kell, nincs te neked
nagyobb ellenséged, mint a Fürmenderék Náczija. Annak az anyja
sértett meg, most verekedjék az anyja gorombaságáért a fia.</p>
<p>– Ejnye, de jól kitaláltad! mondá a Bálint, kóstolóba jót ütve
barátságból a Simplex hátára. Nem hiába furfangos vagy. Nekem
eszembe sem jutott volna, pedig itt van a szomszédomban s hogy
keresem, mint a sváb a lovát, a min rajta ült. Nosza fogd a
keztyümet, meg ezt a forintot s vidd meg a főbirónak kihivásomat a
Zwirina Náczi ellen egy pár szál kopjatörésre.</p>
<p>A Simplex vevé a rábizottakat s elmenvén a város főbirájához,
bejelenté, hogy a Kalondai Bálint kihívja egy pár szál kopjára a
Zwirina Ignáczot rend és bevett szokás szerint. A mit is a főbiró
tudomásul vett és átvéve a letett taksát, figyelmezteté a
Simplexet, hogy azonkívül még egy magyar forintot fog fizetni
bármelyik legény minden kopjáért, a mely a kezében eltörik, mert
azokat a város szolgáltatja; s azzal kiadta neki az irott
engedelmet az iránt, hogy kihívhatja a Kalondai Bálint a Zwirina
Ignáczot egy szál kopjára és egy fustélyra rend és bevett szokás
szerint, a hogy azt Kassa város statutumai megállapíták.</p>
<p>Azzal a Simplex maga mellé vevé a város trombitását, (mert az
nem illett, hogy ő maga trombitáljon is, meg kihivó is legyen) s
együtt elment vele a Fürmenderék háza elé s minthogy annak a kapuja
zárva volt, de külömben is <span class="pagenum"><a name="Page_195"
id="Page_195">-195-</a></span> ez lévén az illendőség, megfuvatta a
trombitát háromszor s aztán elkiáltá a kihivást az egész utczai
sokaság hallatára.</p>
<p>– Ignatius Zwirina! A nemes tanács engedelmével kihivlak tégedet
a jó vitéz Kalondai Bálint nevében egy, két vagy három szál kopja
eltörésére, rend és szokás szerint. Vedd át a keztyüt s farsang
első napján jelenj meg a városház háta megett, a kötélverő piaczon,
lóháton, pánczélban, saját személyedben s állj helyt a kihívásnak,
ha igaz legény vagy s nem az anyádasszony katonája.</p>
<p>Erre ismét három trombitafuvás következett, mely után a Simplex
odaszegezte a Bálint félkeztyüjét a Fürmenderék kapujára.</p>
<p>A keztyü ott is maradt vízkeresztig, nem vette azt le onnan
senki. Mert akként hangzott a statutum, hogy az ilyen legénykedő
párviadaloknak mind vízkereszttől hushagyóig kell megvivatniok,
ezáltal akarván jelképesen kifejezni a bölcs tanács, hogy az egész
párviadalt nem tekinti egyébnek farsangi bolondozásnál s ez nagyon
okos elrendelés volt, hadd tombolja ki magát a tűzvérű fiatalság a
farsang alatt, az alatt verekedjék, a ki nem férhet a bőrében,
hanem aztán legyen békesség a házakban és egymás ellen ne
torzsalkodjanak. A minthogy rendesen az ilyen párviadal után
szoktak az egymást jól elpáholt legények később a legjobb barátokká
válni s bármily csonttörésért, vagy fejbeverésért, mi ez alkalomból
megesett, panaszt tenni a legszégyenlenivalóbb gyávaságnak
tartatott volna.</p>
<p>Hasonló gyalázat volt az is, ha a kihívott a tornahelyen a
kijelölt napon és órában meg nem jelent.</p>
<p>S ilyen esetben lett részes a Zwirina Náczi, a kinek sehogysem
akaródzott a Kalondai Bálint fustélyával megismerkedni.</p>
<p>Úgy, hogy vízkereszt napján reggeltől estig hiába várta az egész
fiatalság, meg a rend fentartására kirendelt városi drabantok a
kihivott megjelenését, a kihivó csak <span class="pagenum"><a name=
"Page_196" id="Page_196">-196-</a></span> egyedül szálldogált a
kötélverő piaczon lóháton alá s fel.</p>
<p>Végre, midőn beesteledett s többé nem lehetett hinni, hogy az
ellenfél megjelenjen, sem bajtársait fel nem küldé, hogy magát
valami ürügygyel kimentse, akkor Bálint felszabadíttatott, hogy
fogja kezébe a kopját, tüzzön fel a hegyére egy hólyagból készült
lámpást, benne égő gyertyával, azután meg a lámpásra egy pár
rongyos harisnyát s aztán induljon el a városban s kiáltsa ki
minden utczaszegleten fenszóval:</p>
<p>– Nemes urak, polgárok, becsületes lakosok! Ki látta, ki ismeri
a nagy nyámnyila ficzkót, a Zwirina Náczit! Ki tudja, hová bujt el:
kályhasutba, ágy alá, anyja kantusa mögé? A ki megtalálja, mondja
meg neki: ne féljen, jőjjön elő, nem eszem meg; itt van egy pár
rongyos harisnyám, foltozza meg, megfizetek neki érte.</p>
<p>Ez volt a megszégyenítési formulare, melylyel a meg nem jelenő
gyávaságát meg szokták torolni.</p>
<p>Az ilyen gúnykiáltásra pedig úgy összeröffent rendesen az egész
fiatalság, hogy a ki azt magán engedte száradni, annak nem volt
többé maradása Kassa városában. A Zwirina Náczi pedig már syndicusi
helyettes volt: nem szökhetett meg a városból; a jó barátai is
addig ösztökölték, míg rászánta magát, hogy kimegy a Bálint ellen
kopja öklelésre másnap. S erre megszünt a csúfondáros felhivogatás
utczaszerte.</p>
<p>Másnap annál nagyobb néző sereg foglalta el a kötélverő piaczot,
a városból ötven drabant is volt kirendelve a viadal szinhelyére;
maga a Homonnai gróf is eljött lóháton, megnézni az
összecsapást.</p>
<p>Csakugyan a kirendelt órára meg is jelent mind a két lovag,
társaik által kisérve, a piaczon. Bálinton mellvért, sisak és
karvas volt, de a Náczi olyan pánczélt vett fel, melynek hátul is
volt vasa, nyilván sejtette, hogy ott is sebhető része van az
embernek.</p>
<p>Mikor aztán helyeikre állíttattak egymással szemközt,
<span class="pagenum"><a name="Page_197" id=
"Page_197">-197-</a></span> akkor a harczbiró előhozatott két
egyforma kopját, a minek nem volt hegye, meg két egyforma árvatölgy
fustélyt s abból legelébb a kihivott választotta ki a magáét, a
megmaradt jutott a kihivónak.</p>
<p>Nyereg nélkül ülték a lovat szőrén s a két kantárszárat a
térdeikhez akaszták, azzal kormányzák a lovat, mivelhogy a jobb
kezükben a kopját, a balban a fustélyt kellett tartaniok.</p>
<p>Mikor aztán a trombiták megharsantak, akkor nekivágtatott
egymásnak a két lovag, előre szegzett kopjákkal, szörnyü
robogással.</p>
<p>Hiszen a Zwirina Náczi is nagy darab legény volt, mázsára téve
bizonyosan többet nyomott volna a Bálintnál, de azért mégis, mikor
hozzátaszított a kopjával, a Bálint úgy ütötte azt félre a
fustélyával, hogy a kopja menten elnyaklott derékban, maga pedig a
saját kopjájával épen a melle közepén találta meglökni az Ignáczot,
a mi annak elég volt arra, hogy a lova fejével ellenkező irányban
hátrafelé repüljön s egész hosszú testével megüsse a földet.</p>
<p>Mely után a Bálint is leszökött a lováról s a párbajszabályok
értelmében a jó csáti árvatölgygyel olyan sort vert a földön fekvő
ellenfelére, a milyen csak illett s addig püfölte, a míg csak a
botban tartott, a mi ugyan valami halálosan meg nem ártott a
Náczinak, a hátulsó pánczél miatt s ki lévén a ruhái az anyja által
tömve lószőrrel vastagon, de csak mégis kapott egynéhányat, a miről
megemlegette a Bálintot, a kit annyiszor infestált a
boszantásaival.</p>
<p>S ezzel aztán be lett volna rekesztve az egész fejezet a
mende-mondák tárgyában, ha e vén Fürmender maga még folytatását nem
kivánta volna.</p>
<p>Ugyanis, midőn a viadal után a kedves fiacskáját pokróczban
vitték haza, a mint illett és közönséges szokás volt, hát ezt a
Fürmender annyira szivére vette, hogy rögtön kardot kötött, vette a
statutumokat s futott fel velük az ezredes-kapitányhoz és az előtt
felolvasott egy <span class="pagenum"><a name="Page_198" id=
"Page_198">-198-</a></span> paragraphust, melyben keményen
megtiltatik a katonai sorban levőknek, hogy polgári ifjakat
párviadalra kihivogassanak, melynek is a megtorlását követelte a
Kalondai Bálinton végrehajtani.</p>
<p>A jó ezredes-kapitány azonban előkeresé a maga diariumát s abban
felmutatá a becsületes Fürmendernek, hogy ime, ekkor s ekkor, még
tavalyi utolsó advent vasárnapja előtt felmentetett a Kalondai
Bálint a katonai szolgálat alól: tehát a statutum által incriminált
categoriába nem esik többé; ennélfogva csak tessék vajjal kenegetni
a Náczika kék és veres foltjait, mert annak egyéb orvossága
nincs.</p>
<p>S hogy semmi kétség továbbra is fenn ne maradhasson, még az nap
kipublikáltatá Kalondai Bálintnak várnagygyá való kineveztetését, a
mi bár polgári hivatal, de a katonai parancsnok alá lévén
rendeltetve, azon idő óta folyvást ez által töltetett be, a midőn
egy városbiró a várnagygyal egyetértve, Kassa városát az ellenség
kezére akarta játszani, melynek emlékére a veszélyben forgott
hámori kapu örök időkre be is falaztatott.</p>
<p>És ekként lőn a Kalondai Bálint ellenségeinek tökéletes
megszégyenülésük és Sára asszony megéré azt az időt, hogy az ő
fiának a felesége, a bártfai szolgálóleány, odaült a templomban az
első padnak első helyére, melyet a Fürmenderné nem akart többé
elfoglalni, megizenvén az esperesnek, hogy ezentúl a külvárosi
templomba fog járni.</p>
<h2>HARMINCZADIK FEJEZET.</h2>
<p class="summary">(Meghlaatia leezen az kegiess olwaso, hogi
ambaator giewniewrevseegess dolog az testi zeepseeg; aznban soc
nagi vezedelmeknec wermeiben sokakat az belevízen.)</p>
<p>Ez időtől fogva mindennapos volt a Bálint, hivatala folytán, az
ezredeskapitány házánál; valamiként a városházánál is nagy vala az
ő becsülete. <span class="pagenum"><a name="Page_199" id=
"Page_199">-199-</a></span></p>
<p>Mert veszedelmes idők jártak akkoriban ez ország felett. Az
olyan három úr közé szorult városnak, mint Kassa, ugyan eszén
kellett járni, ha azt akarta, hogy látszólag mind a háromnak eleget
tegyen, de egyiknek se olyan nagyon, hogy a másik kettőt magára
haragítsa.</p>
<p>A vallásháboru és a békekötés következtében Kassa a magyar
fejedelem hatósága alá tartozott; a magyar fejedelem pedig
Erdélyben székelt, annak a fennura pedig a török szultán volt. A
török szultán egri és váradi basái pedig, ha eszükbe jött, egész
Kassáig, Tokajig elportyáztak, akkor aztán a kassaiak nem várták,
míg az anglusok meetinget fognak tartani elszörnyedésük
kifejezésére a Magyarországon elkövetett török kegyetlenségek
fölött, hanem lóra ültek, fogták a kardot, s ütötték az ő
fejedelmök-fejedelmének a hadait: még pedig akárhányszor egy
társaságban az ő ellenségeikkel, az osztrák császár magyar
királyságához tartozó magyarokkal.</p>
<p>Ennélfogva nagy bölcseség kellett annak a megítéléséhez, hogy a
sok átkelő jövevény között melyik a jó barát, melyik az ellenség?
Kinek kell igérni, kinek valósággal ajándékozni is? Kit kell
fenyegetni a veréssel, és kit igazában meg is verni?</p>
<p>Érkezett ezen időkben Kassára egy nevezetes uraság a
«partium»-ból, a mit Erdély is, Magyarország is magáénak tartott:
Zurdoki Belizárnak hítták. Valamelyik őse Havasalföldről került be,
sok kincscsel, s fia is gazdag ember hírében állt.</p>
<p>Zurdoki nagy fastussal jelent meg Kassán. Azt mondta,
atyafilátogatni jön Homonnai grófhoz, kivel anyja után rokonságot
tartott. Egész udvart hozott magával: lovászt, csatlóst, iródeákot,
káplánt, szakácsot, vadászokat, peczért, bohóczot, czigányzenészt,
solymárt, hajdút, kengyelfutót, inast, apródot, kocsisokat:
szerét-számát nem tudta az ember a pereputyjának. Homonnai gróf
kastélyában akkora helyet elfoglalt, hogy az alig tudta magát a
vendége miatt valahol meghúzni. <span class="pagenum"><a name=
"Page_200" id="Page_200">-200-</a></span></p>
<p>S egész ittléte alatt volt hegyen-völgyön lakodalom.</p>
<p>Zurdoki Belizár a hatvanas éveken túl járt már; hanem azért
erkölcs dolgában még mindig nem állt valami jó hirben. Anynyi
mindenféle felesége volt, kivel jobb kézre, bal kézre megesküdt,
kitől meg elvált, hogy maga sem tudta, hogyan következnek egymás
után? s igen csekély becsülete volt előtte az asszonyoknak. Azt
hitte, hogy nincs olyan nő, a kit fényes ajándékokkal meg ne
lehessen venni, csakhogy az egyik drágábban tartja magát, mint a
másik.</p>
<p>Pedig jó maga sem járt ott, a hol a szépséget osztogatták;
széles satyr-ábrázatja volt, bajuszára konyuló veres orral; feje,
akkori erdélyi divat szerint, simára volt borotválva, csak a
tetején meghagyva egy őszbecsavarodott boncsok, mely ide-oda
fityegett, ha a fejét mozdítá, a bajusza is kétfelől törökösen
aláeresztve, nem pedig szépen magyarosan felfelé sodorintva. És
hozzá még potrohos is volt.</p>
<p>S még is azt akarta elhitetni, hogy ő olyan szeretetreméltó
férfi, a ki nem talált még olyan asszonyt, a ki neki ellenállt
volna, lett légyen az bárminő fiatal és szép, és előkelő.</p>
<p>Hogy Homonnai Izabella grófné körül is pulykakakaskodott, azt
mindenki észrevehette, de a gróf világért se tett érte szót; sőt
inkább nagyokat nevetett rajta a grófnéval együtt, a ki tréfát
űzött a vén udvarlóval, és mindent elmondott az urának.</p>
<p>Egyszer nagy dáridót rendezett a kastélyban a vendég úr, a
melyre mind a saját ezüst-neműit hozatta el pompául s meghivta a
lakomára a város minden előkelőit.</p>
<p>Bizony legszebb volt akkor is az egész társaságban a szép
Mikhál. S minthogy legegyszerűbben volt öltözködve, annál jobban
kitünt a szépsége. Még a grófnénál is szebb volt. Azt a természetes
bájt, azt a mosolygó szemérmességet nem tudná utána csinálni senki,
a kivel az vele nem született; gyönyörű szép kontybacsavart haja
büszke <span class="pagenum"><a name="Page_201" id=
"Page_201">-201-</a></span> alázattal hordá azt a csipke-főkötőt, a
mi jelvénye annak, hogy e szépségnek már «ura» van.</p>
<p>Hej, hogy beleakadt a szeme a szép tüneménybe a vén
szerelmesnek! Mint mikor pajkos pásztorfiúk darazsat füstölnek ki
csóvával a faoduból s egyszerre lángot vet az egész pudvás fa!</p>
<p>Nem is nézett többet a grófnéra, mindig csak a szép várnagyné
körül taposta a földet; pedig egy párszor a Bálint oldalba is
ütötte könyökkel s ráhágott a lábára a sarkantyús sarkával quasi
véletlenül.</p>
<p>Az asztalnál annyira kitünteté a szép Mikhált a szerelmes
Zurdoki, hogy az egész asszonyi gyülekezet irigy suttogását
fölkelté ellene. Kivéve közülök a grófnét magát, a ki csak nevetett
a vén szerelmes feszengésén s gondolta előre, hogy majd
megszégyeníti azt a szép Mikhál: a mennyi esze van!</p>
<p>Mikor asztal után az eddigi andalgó nóták és harczi indulók
helyett rázendítették a zenészek a láb alá valót, a vendégek
kivonultak a tánczterembe.</p>
<p>Az akkori magyar tánczok nem hasonlítottak a mostanihoz; a mit
most csárdásnak, friss magyarnak neveznek, azt csak a falusi
lakzikban járták. Az úri mulatságokon minden táncz lassú,
méltóságos lejtésből állt, összevert sarkantyúk pengésétől kisérve,
öszhangzó egymást kerülgetés s ismét összetalálkozásból,
kéznyújtásból és vánkosra térdeplésből, vagy legfeljebb daczos
férfias lábdobbantásokból s termetegyenesítő délczeg mozdulatokból;
nem úgy, mint a mostani tánczok, a miknél az a systema, hogy az
ember hogyan kaszálhassa le a szomszédjait a lábáról, s a
tánczosnéjából hogyan csináljon szélmalmot. Jó volt az a régi
«lassan járj» világban.</p>
<p>Kezdődött a tánczvigalom a «palotással.» Mint illett, magának
Zurdokinak állt megnyitni a tánczot; ki is kegyúri hetykeséggel
lépdelt a szépek-szépe: Mikhál elé, s selyemkendőjét eléje nyújtva,
jelezé, hogy őtet választotta tánczoló párjának; a mi elég
irigységet felköltő <span class="pagenum"><a name="Page_202" id=
"Page_202">-202-</a></span> kitüntetés volt Mikhálra nézve, holott
a grófné is jelen volt a tánczteremben.</p>
<p>A szép Mikhál azonban nem fogadá el a felé nyújtott
selyemkendőt, hogy annak a másik végét tartva, megkezdje a
palotást; hanem szerényen meghajtva magát, mondá mindenki
hallatára:</p>
<p>«Bocsásson meg a kegyelmes uram: én csak szegény szolgálóleány
voltam: nem tanultam tánczolni».</p>
<p>És minden szavában igazat mondott; mert csakugyan szolgáló is
volt, nem is tanult tánczolni.</p>
<p>Zurdoki veres lett, mint a kanpulyka, e nem várt kosár miatt, s
bosszújában aztán kikereste, hogy hol van itt a legcsufabb asszony?
Ott volt a Fürmenderné: azzal nyitotta meg a tánczot.</p>
<p>És aztán az egész táncz alatt azon törte a fejét, a mit a szép
Mikhál mondott. «Nem tanult tánczolni, mert csak szolgáló volt».
Ej: a szolgálók nagyon jól tudnak tánczolni! És még is igazat
kellett mondania; mert különben nem szégyenítette volna meg magát
is, és a meghivó vendéglátót is. Micsoda nők azok, a kik valóban
nem tánczolnak soha? Azok a protestans lelkészek leányai…</p>
<p>… A szép Mikhál tehát már egy nyomot elárult magáról az által,
hogy nem tudott tánczolni. S a vén sinkorán, ha egyszer megkapta a
szimatot, tovább üldözte a vadat.</p>
<p>Míg egyszer aztán a tilalmasban az orrára koppintottak.</p>
<p>A mi megint ekképen történt.</p>
<hr class="tb" />
<p>Mint már említve volt, Kassa városának egy szomorú epizódja
következtében, a midőn a főbirója ellenség kezére akarta játszani a
várost, rendkívüli elővigyázati intézkedések voltak téve, hogy
jövőre semmi hasonló összeesküvés ne fonathassék. Ez intézkedések
közé tartozott az is, hogy a lovas posta által hozott mindazon
leveleket, melyek külső országból jöttek bárki czimére, hivatalosan
<span class="pagenum"><a name="Page_203" id=
"Page_203">-203-</a></span> felbontották s csak azután
kézbesítették. S minthogy a magyar ember mindig szégyenlette a
kémlekedést, nehogy a levél-felbontás ilyennek tünjék fel, azt a
szint adták neki, hogy a pestis behurczolása ellen bontják fel a
leveleket, hogy azokat vészrontó szerekkel megfüstöljék. Hanem
bizony lemásolta azokat a füstölés alatt hevenyén a várnagy uram s
aztán átadta a tartalmukat az ezredeskapitánynak, a ki ilyenformán
ellenőrizhette, hogy az előljárók a háta mögött valami fondorlatot
el ne követhessenek.</p>
<p>Zurdoki is kapott egyszer Kassán időzése alatt egy levelet
külföldi kelettel; a mit felbontva és felfüstölve kézbesítettek
neki.</p>
<p>– Dejsz silabizálhatták ezt kegyelmetek! szólt nevetve a főúr.
Nem a kegyelmetek eszéhez való az.</p>
<p>Csakugyan furfangos egy epistola is volt az. Először is úgy
összevissza forgatva benne a betűk, hogy azt mindjárt első látásra
tudhatta az ember, hogy az cryptographia: titkos irás.</p>
<p>Bálint emlékezett rá, hogy a tudós tanár, Fröhlich Dávid sok más
egyéb mestersége között a titkos irások megoldásának kulcsával is
birt. Hátha a leányát is megtanította rá.</p>
<p>Közölte a levelet Mikhállal.</p>
<p>Mikhál csakugyan be volt avatva e titokba, s minthogy az akkori
idők titkos irása csak igen kevés beavatott tulajdona volt,
annálfogva igen kevés változtatással, egyenlő kulcscsal birt.
Bálint a Mikhál által közlött kulcs segélyével az egész levelet
könnyű szerrel kiabrakadabrázta.</p>
<p>De most következett a másik nehézség. Ez a levél olyan nyelven
volt irva, a milyent ő soha se hallott. Hasonlított a némethez; de
még sem az volt. Ismét Mikhálhoz kellett fordulnia, ha nem ismeri-e
ezt a csodát?</p>
<p>– Hogy ne ismerném? Ez svédül van. <span class=
"pagenum"><a name="Page_204" id="Page_204">-204-</a></span></p>
<p>– Hát tudsz te svédül?</p>
<p>– Atyám megtanított rá; ő sokat levelezett a svéd királylyal, ki
iskoláinkat segélyezte.</p>
<p>– Akkor fordítsd le nekem e levél tartalmát.</p>
<p>Mikhál megtette, a mi rá volt bizva s Bálint aztán a
kibonyolított talánynyal sietett az ezredeskapitányhoz.</p>
<p>Hej bizony nevezetes dolgok voltak abban a levélben!</p>
<p>A mint Hamonnai gróf elolvasta annak tartalmát, rögtön indult
Zurdokit a kastélya lakosztályában felkeresni.</p>
<p>– Úr uram! kezdé, le sem ülve nála; kegyelmed ugyan nem jóban
töri a fejét itt minálunk.</p>
<p>– Hogyan? szólt Zurdoki, tréfára fordítva a dolgot; talán nagyon
csapnám a levet egynémely menyecskének?</p>
<p>– Nem menyecskéről van itten szó, bátya, hanem hogy micsoda
levelezésben áll kegyelmed a svéd követtel?</p>
<p>– No hát micsoda levelezésben állok?</p>
<p>– Ugyan elmondhatom, ha kívánja. Kegyelmed nagyfejedelme Rákóczy
György.</p>
<p>– Az az, hogy mindkettőnk fejedelme, vágott belé Zurdoki.</p>
<p>– Még ma talán az; de holnap már nem az. Tehát II-ik György nem
érve be azzal a szerencsével, hogy Erdélynek és tizenöt
magyarországi vármegyének ura lehet, még nagyobb dicsőségre vágyik.
Daczára annak, hogy megesküdött a rendeknek, trónralépésekor, hogy
engedelmük nélkül semmiféle háborút nem kezd, még is most a
lengyelek és svédek összetüzésénél elébb a lengyeleknek igérkezett
el a svédek elleni szövetségre, s ezért jutalmul igértetett neki a
tizenhárom szepesi város. Később a svédek fogták körül, s most
kegyelmed által azokkal alkudozik, jutalmul kérve az egész lengyel
királyságot, s hogy az <span class="pagenum"><a name="Page_205" id=
"Page_205">-205-</a></span> osztrák császár helybenhagyását is
megnyerje, odakinálgatja neki az öt tiszáninneni magyar
vármegyét.</p>
<p>– Tagadom, hogy ez igaz volna! kiálta felpattanva Zurdoki. Ez
mind csak szófia beszéd!</p>
<p>– Itt van a levél tartalma, a mit kegyelmedhez irt a svéd követ:
méltóztassék! Mondá Homonnai, a levelet előmutatva.</p>
<p>Zurdoki csak elhült bámulatában.</p>
<p>– De hát hol vette ezt kegyelmed? Ki tud Kassa városában
cryptographiát olvasni? Ki ért itt svédül?</p>
<p>– Hát ki más, mint a várnagyom?</p>
<p>– Az a mészároslegény? Az a kicsapott diák?</p>
<p>Azonban a világos irás szavait már nem tagadhatta el.</p>
<p>Ekkor aztán Homonnai gróf nagyon kemény szavakat mondott Zurdoki
uramnak. Elmondá neki, hogy tiszta bolondság lesz az erdélyi
fejedelemtől a lengyeleket megtámadni, szövetkezni a kozákokkal, a
kiknek a barátságában nem lehet bízni: a lengyelek pedig jó
szomszédaink. Van elég baja Erdélynek, Magyarországnak is: végezze
azt, ne avatkozzék más ország dolgába. Csak az eddigi
ellenségeinktől győzzük magunkat megoltalmazni, ne keressünk
magunknak még újakat is. Utoljára sem lesz a bolondul kezdett
munkának okos kimenetele. Nem fogja azt helyeselni a német császár
sem, a kinek a lengyel szövetségese; még a szultán sem fog
beleegyezni, s majd az lesz a vége, hogy Rákóczy György odaadja az
öt vármegyét is; még sem nyer semmit; sőt még majd erdélyi trónját
is elveszítheti.</p>
<p>Zurdoki, mint aféle bárdolatlan ember, mikor sarokba szoríták,
gorombáskodással akart felülkerekedni; még ő akart a kert felől
állni: visszapattogott, hogy ki meri az ő titkos leveleit
elolvasgatni? s mi köze van a Kassa városi hadparancsnoknak a
fejedelem elhatározásaihoz? maradjon a maga kaptafájánál s a magas
politikát bízza másra.</p>
<p>– No hát azért is megmutatom, hogy van köze Kassa városának a
magas politikához; vágott aztán oda neki Homonnai; <span class=
"pagenum"><a name="Page_206" id="Page_206">-206-</a></span> s ha
Rákóczy Györgynek tetszik magyar vármegyékért Lengyelországot
csereberélni, Kassa városának tetszeni fog becsukni a kapuit és be
nem ereszteni, a ki neki nem tetszik. Kegyelmedet pedig, úr uram,
szivesen láttam mind e mai napig, mint kedves bátyám-uramat; de a
mai napon túl, bizony mondom, hogy minden szekerébe helyre vannak
téve a kerekek s kifelé vannak fordítva a rudak.</p>
<p>Ez már aztán nagy gorombaság volt! Felmondani valakinek a
vendégszeretetet! Zurdoki nem is birta azt elnyögni ingyen. Kellett
valamit mondania rá, a miben az epéjét kiöntse. Felfujta magát nagy
dölyfösen s azt mondá Homonnainak.</p>
<p>– Gróf uram csak azért űz ki a házából, mert félti tőlem a
feleségét.</p>
<p>Homonnai pedig fáin ember volt; a ki ha sérteni akart is, azt
válogatott módon tevé.</p>
<p>– Van nekem egy könyvem, a mit kegyelmednek mindjárt elküldök,
monda Zurdokinak. Abba ha kegyelmed figyelmesen beletekint, ki
fogja belőle olvashatni, hogy én kegyelmedtől a feleségemet bizony
nem féltem.</p>
<p>Zurdoki kiváncsi volt rá, hogy valjon miféle ördöngős könyv
lehet az? Alig várta, hogy a hajdu áthozza. Finom maroquin táblájú
kötés volt az, melyet midőn szétnyitott Zurdoki, nem talált abban
egyebet – egy tükörnél. Ki olvashatta pedig belőle a czélzást, hogy
ilyen csúf pofától Homonnai a feleségét nem féltheti.</p>
<p>A tükröt menten a földhöz csapta s még az nap egész
retyemutyájával elköltözött Kassáról; felment a sárosi várba.
<span class="pagenum"><a name="Page_207" id=
"Page_207">-207-</a></span></p>
<h2>HARMINCZEGYEDIK FEJEZET.</h2>
<p class="summary">(Walobann igaz amaz ewssi kewzmondaas, hogi az
howaa az ✝✝✝ maga nem mehet, oda ween azzont kevld. Az mi pedig
chac az gonoz azzoniokra eertetendew; miwelhogi wannac zaamossan
hailott korban lewew azzonioc, kik istenfeelew eeletet eelnec ees
az emberekwel ioot chelekeznec.)</p>
<p>Zurdoki uram nagy dühvel, haraggal távozott el Kassáról, a mihez
válogatott okai voltak.</p>
<p>Először is cselszövési feladata lett megzavarva az által, hogy
Kassát el kellett hagynia. Neki ott azt a pártot, mely Bécshez
szított, kellett volna actiora birni, hogy Rákóczy György szándéka
simán keresztül menjen, t. i. a tiszáninneni rész átengedése
Ferdinándnak. Ott Zwirina uram kész szövetségese volt, és most
attól elszakadt. Azt pedig tudhatta, hogy a kassai polgárok kemény
emberek; ha egyszer azok valamire azt mondják, hogy «nem», hiába
mondja császár, szultán s nagy fejedelem, hogy «igen», mert ha a
potentátok egymás között olyan mappát festenek, a minek a határa
oda esik, a hová a kassaiaknak nem tetszik, hát a kassai főbiró
megnyálazza az ujját s letörli azt a pergamenről. Aztán egy pár
esztendei ostromoltatástól sem ijednek azok meg: próbáját adták
akár hányszor. S ha a császári generális belőtt hozzájuk, ők meg
kilőttek hozzá, s utoljára is ellőtték a lába alól a földet, hogy ő
hagyta ott a fogát: – hát azokat csak ravaszsággal lehetet
megtéríteni.</p>
<p>E ravasz praktikának a szálait kuszálta össze a Kalondai Bálint
által megmagyarázott levél.</p>
<p>Pedig Zurdoki is egyike volt azoknak, a kik a nagyravágyó György
fejedelmet arra ösztökélték, hogy menjen elfoglalni
Lengyelországot. Ő neki volt igérve a krakkói kormányzóság. Ez
furta a máját.</p>
<p>A másik oka a haragra a személyes boszú volt azok ellen, kik
által megcsufolva érzé magát: Homonnai gróf és Kalondai Bálint
ellen. <span class="pagenum"><a name="Page_208" id=
"Page_208">-208-</a></span></p>
<p>És aztán harmadszor – szerelmes volt mind a kettőnek a
feleségébe s a vén gonosztevő feltette a boncsokos fejében, hogy
mind a kettőt megrontja, a hogy csak szerét teheti.</p>
<p>Sáros városába megérkezve, a mi ideje csak fennmaradt a
politikai fondorkodásból, azt mind e gonosz tervének kifőzésére
fordítá.</p>
<p>Azt már megtudta a fürmendernétől, a ki azt neki az első
emlékezetes táncz után mingyárt elmondta, hogy Kalondainé a
férjével bártfai házasság utján kelt össze: – és hogy az első
időkben, a midőn ide került, az orczája ocsmány volt a nagy veres
szeplőktől, a mik később csodamódra eltüntek az arczáról. Ő azt
vallá, hogy télire szoktak eltünni a szeplők; de bizony elmult már
azóta a nyár is, s csak nem lett az ő arcza többé szeplős.</p>
<p>Ebből Zurdoki, az ő furfangos eszével kiokoskodhatá, hogy ha
Kalondainé arczára nem a rózsa és liliom színei vannak
mesterségesen kendőzve, akkor azok az elrutító szeplők voltak
odafestve szándékosan – s ennek valami okának kellett lenni.</p>
<p>Nem restelte a fáradságot, elmenni Bártfára: ott az anyakönyvből
kikerestetni a Kalondai Bálint házasságáról tanubizonyságot tevő
jegyzetet. – Ebből megtudta, hogy kinél szolgált a szép Mikhál? – A
rut Mikhál!</p>
<p>Ott még akkor is jól emlékeztek a ragyabunkó rút arczára s
elmondák, hogy miféle asszony volt az, aki a leányt ide
elszegődtette?</p>
<p>Hanem azt most nehéz volt megtalálni.</p>
<p>A Babura Pirka csakugyan átment Lengyelországba, a hol nem
kellett attól félnie, hogy Kaczenreiter Henrik kezébe kerül: a ki
ha őt élő testtel megkaphatja, arról rögtön kitalálja, hogy a
kastélyát ő gyujtotta fel, s hogy az a két összeégett koponya, a
mit a romok között találtak, nem a Pirka és a Mikhál maradványai
voltak, hanem a két peczéré; s erről sok más dolognak a nyitjára
ráakad: kivált ha utána jár, hogy a krakkói zsibvásárra honnan
<span class="pagenum"><a name="Page_209" id=
"Page_209">-209-</a></span> kerültek az ő kastélyából azok a pompás
ruhák és ékszerek, a miket ő maga vásárolt valaha a szép Mikhál
megörvendeztetésére? Ezért a Pirka nagyon ovakodott valaha
Magyarországra visszakerülni.</p>
<p>Zurdoki uram azonban nem restelte a boszorkány nyomait tovább
keresni.</p>
<p>Annak kellett itt boszorkány-társainak lenni. Ezek a varázslók
társaságban élnek s mindig szövetségben maradnak.</p>
<p>Addig nyomozott, keresgélt, míg egyszer rátalált a Szeben
melletti kopanicsára. Ott egy éjjel nagy dáridót csapott; együtt
tánczolt a kopanicsárnéval, s mikor azt mindenféle hizelkedéssel,
jó borokkal, ajándékokkal levette a lábáról, akkor kitudta tőle,
hogy ő ismerős azzal a némberrel, a ki egy éjjel itt termett a föld
alól azzal a pulykatojásképű leánynyal s aztán reggel megint
elszelelt vele a levegőn keresztül. A kopanicsárné azt is tudta,
hogy hol van most a Baburha Pirka.</p>
<p>Azokban az időkben, minthogy üldözték a boszorkányokat,
annálfogva nagyon elszaporodtak azok. Sok magánosan élő vén
asszony, fiatalabb özvegyek is, és olyanok, a kik az uraikkal nem
éltek, fejükbe vették azt, hogy ők boszorkányok: valami veszedelmes
büszkeséget találtak abban, hogy az emberek ő tőlük félnek, hogy
őket föld feletti lényeknek tartják s nem restelték magukat a
kínhalál veszedelmének kitenni ezért az oktalan fenhéjázásért.
Voltak közöttük olyan kuruzslónők, a kik bódító mérges növényekből
készült kenőcsöket osztottak ki a többiek között, a mikkel ha ezek
a testüket bekenték, eszméletüket elveszték, mámoros álmokat
láttak, s minthogy képzeletük azzal volt megterhelve, az ördögök
társaságában, a boszorkányok szombatján látták magukat s e közben
nyavalyatörős kéjmámort éreztek, mint a mákonyevők, vagy légyvesztő
galócza nedvét szürcsölők s aztán mikor felébredtek, azt hitték,
hogy mindaz való volt, a mit álmodtak s úgy vallották azt magukra,
mint megtörtént <span class="pagenum"><a name="Page_210" id=
"Page_210">-210-</a></span> dolgot. – És aztán az ilyen
kuruzslónőhöz, ki bódító szereivel minden érzéküket rabságban
tartá, akként ragaszkodtak, mintha kapitányuk volna s ha sokáig nem
látták, hegyen-völgyön átvándoroltak utána, hogy ismét
feltalálják.</p>
<p>Így volt tudomása az Ancsának folyvást Babura Pirka hollétéről,
bárha az nem találta is tanácsosnak Magyarországra ismét átjönni
azóta.</p>
<p>A könnyen szerzett pénz azóta, a hogy jött, úgy el is ment a
Pirkánál. Mikor a sok aranyat, meg a drága szép ruhákat megkapta,
azt tette, hogy átment Sandomirba; felvette a czifra öltözetet
magára. Kiadta magát úri asszonyságnak, mindenféle korhely naplopók
társaságában élte világát nagy dinom-dánom között, míg a pénzben
tartott; aztán eladta az ékszereket; végre a czifra ruhákra került
a sor: azokból is kikopott; most aztán megint olyan rongyos
boszorkány, mint azelőtt volt, ki a fiatal menyecskék kapuiban
ácsorog, hogy azoknak, dugva adott pénzért rosz tanácsokat adjon,
jövendőt hazudjon.</p>
<p>Ilyen asszonyra volt szüksége Zurdokinak.</p>
<p>Rábizta Ancsára, hogy keresse fel a Babura Pirkát. Adott neki
útravaló pénzt és bizonyságlevelet, hogy ő az udvartartásához való
személy, a mivel minden útjában kimenthette magát.</p>
<p>Csaknem bizonyosra játszott már.</p>
<p class="center">* * *</p>
<p>Kassán pedig az alatt nagy változások történtek.</p>
<p>Eljött a főbiróválasztás napja; a hogy ősi szokás szerint a
főbirót minden esztendőben újra szokták választani.</p>
<p>Kalondai Bálintnak nagyon felvitte Isten a dolgát. A mióta, mint
várnagy, oly kitünően járt el a hivatalában, mindenki meggyőződött
róla, mennyire igazságtalanok voltak a kézsmárki tanárok, a mért őt
az iskolából kicsapták? de különösen a Zurdoki cselszövényének
felfedezése <span class="pagenum"><a name="Page_211" id=
"Page_211">-211-</a></span> óta annyira megszerették őt a
polgártársai, hogy senkiről másról nem lehetett szó ő mellette a
főbiróságra. – Hisz az apja is abban a hivatalban áldozta föl az ő
életét: ő pedig sokkal alkalmatosabb még az apjánál is.</p>
<p>Az is sokat tett pedig, hogy Homonnai gróf ezredes kapitány nagy
pártfogásában részesíté s mindenütt őt ajánlotta, a hol csak
megfordult.</p>
<p>Hogy azonban a másik pártnak is elég tétessék, nehogy a polgárok
egymás között ortályoskodjanak s azáltal visszavonás támadjon a
város kebelében, abban állapodának meg, hogy ugyanakkor a
polgármesteri tisztségre pedig az eddigi fürmendert, Zwirina
Ágoston uramat fogják behelyezni: annak a helyébe pedig új
Fürmendernek a Zwirina Ignáczot, az utóbbinak a fiát, így aztán
egészen szent lett a békesség.</p>
<p>Mind a három választás eként nagy rendben meg is történt; három
királyok napján elébb megtették a polgármestert, vagy mint akkor
nevezték, főrectort, annak helyébe a Fürmendert, a kire akkor a
legnevezetesebb feladat várt. Ugyanis neki kellett száz polgárt a
legtekintélyesebbek közül kiszemelni a választási actushoz. E száz
polgár közül ötven magyarnak, huszonöt németnek és huszonöt tótnak
kellett lenni, és pedig harmincznégy kálvinistának, harminczhárom
lutheránusnak, harminczhárom pápistának, a mit aztán így
összeállítani: tekintély, nemzetiség és vallás szerint nem lehetett
tréfadolog.</p>
<p>Mikor a száz polgár együtt volt, akkor bezártak minden kaput a
város bástyafalain s idegennek nem volt szabad bejönni.</p>
<p>A száz választott polgár összegyűlt a városházánál és elvégezte,
hogy ki legyen a megválasztandó főbiró?</p>
<p>Akkor kijöttek csendben a piaczra, a hol egy fekete bakacsinnal
bevont mennyezetes szekér várakozott hat lóval; hasonlatos a
halottas kocsikhoz. Arra a mult évben szolgált és most leköszönt
főbirót felültették s azután a többiek utána gyalog csendesen
kisérve megindultak, <span class="pagenum"><a name="Page_212" id=
"Page_212">-212-</a></span> nemkülönben mintha halottat kisérnének
ki a temetőbe.</p>
<p>És csakugyan a temetőbe vitt ki az út, s az az utcza vastagon be
volt hintve szalmával, hogy a szekér zöreje ne hallassék.</p>
<p>A temető előtt két sorban voltak felállítva a czéhek képviselői,
kezeikben hosszú póznára feltűzve mesterségeik jelvényei: a
mészáros tartá a taglót, a csizmadia a kaptát, a szabó az ollót, a
kőműves a vakolót, a rézöntő a mozsarat, az ács a bárdot, az
asztalos a gyalut, csak az orgonacsinálóknak volt megengedve
védszentjük képét, szent Cziczellét tűzni a zászlóra jelvény
helyett.</p>
<p>S ez ideig semmi lármának, zenének nem volt szabad hangzani a
városban.</p>
<p>A menet a temetőbe is bevonult; az is be volt terítve szalmával
s ott a kápolna előtt körbe álltak mind.</p>
<p>Itt a leköszönt főbiró felállt a gyászszekéren, mely tizennyolcz
darab hosszú, simára gyalult keményfa deszkával volt megterhelve s
azt mondá a polgároknak:</p>
<p>– Uraim és biráim! elbocsátjátok-e a ti szolgátokat?</p>
<p>Mire a Fürmender a többiek nevében azt felelé neki:</p>
<p>– Hűséges voltál, elbocsátunk békével.</p>
<p>Akkor a leköszönt főbiró, leszállva a szekérről, azt
kérdezé:</p>
<p>– Kinek adjam által ezt a tizennyolcz szál deszkát?</p>
<p>Mire a Fürmender kimondá a megválasztott főbirónak a nevét.</p>
<p>– Nemes, nemzetes és vitézlő Kalondai Bálint becsületes
polgárnak.</p>
<p>Erre a hatlovas szekér megfordult s csendben, mint jött,
visszadöczögött a városba; most már a száz polgáron kívül a czéhek
képviselői is kisérték.</p>
<p>A szekér megállt a Kalondai háza előtt, melynek kapuja és
ablakai mind zárva voltak; valamint minden háznak az ablaka és
ajtaja zárva tartozott lenni a jeltadó harangszóig. <span class=
"pagenum"><a name="Page_213" id="Page_213">-213-</a></span></p>
<p>A Fürmender zörgetésére megjelent Kalondai Bálint a háza
erkélyén.</p>
<p>– Mit kivánnak tőlem a polgárok?</p>
<p>– Bebocsáttatást szekerünkkel és eszközeinkkel! felelt rá a
Fürmender.</p>
<p>– Mi hivatalom legyen mindezekkel?</p>
<p>– Kalondai Bálint, ma tégedet Kassa városa polgárai
megválasztottak szabad akaratjukból főbirájukká. Ezen eszközök, a
miket velünk hoztunk, a mi gyarapodásunk jelképei: a miket a te
őrizetedre bízunk ezután. Mindnyájunk kenyere, békessége a te
kezedbe lesz letéve egy esztendeig. Ezen a szekéren pedig elhoztuk
hozzád a hagyományos tizennyolcz szál deszkát. Hatot koporsódnak,
ha a városunk és hazánk hű szolgálatában meghalnál időközben,
tizenkettőt pedig máglyádnak, ha áruló lennél hazád és szülötte
városod ellen! – Bebocsátasz-e bennünket a kapudon?</p>
<p>– Térjetek be Isten nevével üdvözölve! mondá Bálint s erre
megnyilt a ház kapuja s bedöczögött rajta a nehéz szekér
dörömbölve.</p>
<p>Sára asszony, a ki a bezárt ablakon belül hallgatta azt a
párbeszédet a mellékszobában, azt mondá a szép Mikhálnak:</p>
<p>– Én nem tudom, de úgy örülök, hogy a fogam is vaczog bele s a
hideg is lel.</p>
<p>– Én is épen úgy vagyok, sugá neki a szép Mikhál.</p>
<p>Bálint pedig lement a választópolgárok elé az udvarra s átvette
a tizennyolcz szál deszkát, melyből hat szál illeti a hűségest:
koporsónak; tizenkét szál a hűtelent: tűzmáglyának!</p>
<p>Azzal felkisérték a megválasztott birót a városházához, ott a
két legöregebb tanácsos kézen fogva felvezette a tanácsterembe s a
hosszú zöld asztal fejénél a birói karos székbe felültette; mire a
négy legifjabb tanácsos a szék négy lábát megfogva, felemelé
Bálintot a vállára, s úgy vitte ki őt a városház erkélyére, míg a
teremben levő száz polgár háromszor kiáltá el a «vivát»-ot.
<span class="pagenum"><a name="Page_214" id=
"Page_214">-214-</a></span></p>
<p>A harmadik vivát szónál megdördültek a piaczon felállított
mozsarak s egyszerre megkondult minden harang a tornyokban, a
zenészek megfútták a tárogatókat, az öreg dobot a székesegyház
homlokzatán pufogtatá a város dobosa, a párkányzatra felállított
polgárőrség nehéz muskétáiból hármas sortüzet durrogatott a
népriadal zaja közé; a szalmát egy pillanat alatt felseperték az
utczákról, s helyébe frissen vágott zöld fűvet hintettek; úgy
indult meg aztán a városházától a díszmenet, a czéhek zászlóival, a
polgárkatonasággal, középen a mennyezet az új főbiróval, sorba
járni minden felekezet templomait, annak a tanuságáúl, hogy minden
felekezet vallását, törvény és békekötés szerint tisztelni fogja az
új tanácsfő. Ott magyar, német és tót nyelven imádkoztak, s a
körmenet végeztével a főbirót lóra ültették, kezébe adták a város
pallosát, annak jeléül, hogy harcz esetén a várost fegyverrel is
meg fogja oltalmazni s eként kisérték azután a házáig vissza,
folytonos harangzugás, trombitaharsogás mellett. Most már aztán
minden ajtó, ablak ki volt nyitva, teli emberfővel minden nyilás. –
A sok trombitás között, a ki a főbiró paripája előtt járult, ott
volt a jó Simplex is s fel-fel tekintgetett régi jó barátjára a
tárogatón keresztül; mintha neki is volna része abból a
dicsőségből. De Kalondai Bálint is észrevette a magas paripáról is
a régi testi-lelki barátot s nyájasan inte felé a kivont kardjával,
sőt a mint a háza kapujába értek, azt is megtette a Bálint, hogy a
mutatóújját előbb a felnyitott szájába dugta, azután meg a házára
mutatott fel vele, a mi a világ minden nyelven annyit jelent, hogy:
«aztán te is jer fel hozzám ebédre.»</p>
<p>Mert az volt a jó szokás, hogy a megválasztott biró aztán az
ünnepélyesség végeztével az egész tanácsot megvendégelte, nem
feledkezvén meg annak legkisebb szolgájáról sem s annálfogva igen
jó néven vették tőle, hogy még a város trombitását is asztalához
méltatá.</p>
<p>Hátra volt pedig még az asszonyok dolga; a kiknek a <span class=
"pagenum"><a name="Page_215" id="Page_215">-215-</a></span>
legnehezebb szerep jut ki minden ilyen ünnepélynél. Mert a férfiak
csak könnyen átesnek a maguk hókuszpókuszain; ki milyen oratiót
betanult, azt csak elmondja, vagy belesül: hamar átesik rajta; de a
szegény asszonynépnek egy héttel előtte nincsen pihenése a sok
sütés-főzés miatt; annyi sok vendéget illendőn ellátni, hogy
senkinek se legyen panasza. Már három nap óta majd alig aludtak
valamit.</p>
<p>Jó házi rend szerint elébb a közrendű népséget kellett ellátni
az udvaron felállított tágas sátrak alatt; azután került a tálalás
sora a teremben összegyült úri vendégek számára, a kik között első
hely illeté az ezredes-kapitányt és szép feleségét.</p>
<p>A két vendégcsoporton kívül azután még egy harmadik is került
elő: a város koldusai.</p>
<p>Ezek hosszú sorban czammogtak végig az utczán, a maguk
rongyaiban; s egyenkint megálltak a három lépcsőre emelt szék-ajtó
előtt. Ott a lépcsők legalsóján állva osztott a szép Mikhál
minegyiknek egy páros czipót, s hozzá a török Ali töltött
kinek-kinek a fazékába annyi sert, a mennyit az befogadott.</p>
<p>A koldusok után jöttek a koldusasszonyok; a kálvinisták «adjon
Isten áldást, békességet» köszöntéssel üdvözölték a szép Mikhált, a
pápisták «dicsértessék a Jézus Krisztussal» s a szép Mikhál
mindegyiknek szívesen viszonzá az üdvözlését, s ha jött olyan
koldusnő, a kinek kis gyermek volt a karján, annak két páros czipót
adott; s bár ő maga protestáns volt, a «dicsértessék»-re szépen
áhitatosan válaszolá a «mind örökké áment». Az eltávozók hálálkodva
mondák egymásnak: «óh milyen drága szépség! óh milyen áldott jó
teremtés! száz esztendeig tartsa meg Isten az életét!»</p>
<p>Egyszer a koldusasszonyok sorában egy ócska veres kendővel
bekötött fejű némber sántikált felé, a ki fél kezével eltakarta a
száját, a két nagy szúró fekete szemével majd felfalta az előtte
álló asszonyt. <span class="pagenum"><a name="Page_216" id=
"Page_216">-216-</a></span></p>
<p>Mikor ez az alak odaért a szép Mikhál elé, azt sugá neki oda,
üdvözlet gyanánt, gúnyosan, megnyújtott éneklő sipegéssel:</p>
<p>– Dicsértessék… a szép asszony!…</p>
<p>S arra egy perczre megmutatta neki ördögi vigyorgásra torzított
pofáját.</p>
<p>A szép Mikhál összerogyott ájultan.</p>
<p>Ha a hű Ali meg nem kapja, agyonzúzza magát a kövön.</p>
<p>A veres kendős koldusnő eltünt a zavarban: nem is vette tán
észre senki; nem is törődtek vele.</p>
<p>Az asszonyok összeszaladtak arra a hirre, hogy Mikhál elájult s
felvitték őt a házba. Aztán mosolyogva suttogtak egyet-mást felőle.
Ifjú menyecske elájulása nem nagy veszedelem: elmulik magától. A
kik tudósabbak, pirongatják ilyenkor a férjét. S az úgy tesz,
mintha pironkodnék igazában. Ha elájult a fiatal menyecske, nem
kell miatta megijedni: ott az asszonyok, majd lefektetik. – Nem
kell erőtetni, hogy az asztalhoz üljön. Azért nagyot fognak inni –
és őszintéket az egészségére – s boldog felgyógyulására.</p>
<p>A lakoma vígan folyt le nála nélkül is, kivált a midőn a Sára
asszony azzal a megnyugtató hirrel jött elő, hogy semmi baj sincs,
csak egy kis pihenés kell az asszonykának. Ittak a hazáért, a
városért, sorba az úri vendégekért; az új főbirót annyian
felköszönték, hogy alig birta már a sok áldást; még a két Zwirina
is fölköszönté egy-egy diák rigmussal, úgy hogy ez tökéletes diadal
napja volt rá nézve. Végezetül pedig maga Homonnai gróf emelt rá
poharat, így szólva Bálintról:</p>
<p>– Az Isten éltesse azt a férfit, a kit én legjobban szeretek, s
a kivel kész vagyok megosztani minden dicsőségemet.</p>
<p>Bálint pedig erre a maga poharát felemelte s ezt az áldomást
mondá:</p>
<p>– Tartsa meg az Isten azt az én barátomat, a ki velem
<span class="pagenum"><a name="Page_217" id=
"Page_217">-217-</a></span> megosztotta az élet minden
nyomoruságát, az én jó Simplex bajtársamat!</p>
<p>S az ezredeskapitány koczintott a főbiróval a trombitás
egészségére; bár a miatt egynehány finnyás uraság fintorgatta is
egy kissé az orrát; de legtöbben nagyrabecsülték Bálinttól, hogy
legnagyobb dicsősége közepett sem feledkezett meg az alacsony
sorsban maradt jó czimboráról.</p>
<p>A késő éj oszlatá el a vidám társaságot: a bástyákon görögtüzek
ragyogtak a fényes nap befejezésére.</p>
<p>Bálint sietett Mikháljához. Mindenféle mámor küzdött az agyában.
El volt telve e diadalnap dicsőségétől. Ilyenkor az ember
lehetetlennek hiszi azt, hogy lelkének másik fele, a hitvestárs
talán épen úgy el lehet telve gyötrelemtől, kétségbeeséstől.</p>
<p>Büszkeségtől ragyogó orczával lépett oda az ágyhoz, melyen a
szép Mikhál feküdt.</p>
<p>Az pedig rémülettől kikelt arczczal borult a nyakába, s odavonva
férje fejét magához, fülébe sugá, a mi az iszonyattól sikoltáskép
akart kitörni ajkán:</p>
<p>– Fussunk innen! – itt van a Babura Pirka!</p>
<p>Ekkor aztán a Bálint arczáról is lefagyott minden ragyogás.</p>
<h2>HARMINCZKETTEDIK FEJEZET.</h2>
<p class="summary">Mellnec rendeen megtvdivc, hogi nem tanaachoss
az ✝✝✝-t megfogni; mert ha zarwaan fogivc, megewklel, ha torkaann
fogivc, megharap, ha haatvl fogivc, megrvg.</p>
<p>– Hátha nem ő volt az?</p>
<p>– Ő volt. Rám nézett. Hozzám szólt. Csufolt és fenyegetett. Oh
mint reszket minden tagom!</p>
<p>– Ne remegj édes. Tedd a kezedet ide a keblembe. Hadd melegedjék
fel. Nincs-e nekem hatalmam téged megvédelmezni?</p>
<p>– Nincs! Ha az egész világ ellen van is erőd <span class=
"pagenum"><a name="Page_218" id="Page_218">-218-</a></span>
megoltalmazni: ez egy asszony ellen nincs. Tudod te azt.</p>
<p>– Ne félj tőle. Rongyos volt? Pénz kell neki. Kifizetem s
hallgatni fog és odább megy. Ha minden vagyonom utána megy is,
megveszem tőle a te nyugalmadat. Ne rettegj tőle. Ő bizonyosan fel
fog téged keresni: azért jött. Itt szekrényem kulcsa: adj neki
pénzt. Úgy tedd, hogy anyánk észre ne vegye. A mint kielégítetted,
én rögtön dobszó mellett kihirdettetem, hogy minden idegen
bevándorlott koldus, kuruzsoló, jövendőmondó, huszonnégy óra alatt
hagyja el a város határát, s akkor ő el fog tünni innen.</p>
<p>Ezzel a biztatással nagy nehezen megnyugtatá Bálint a szép
Mikhált; de annak még is egész éjjel nyugtalan álmai voltak:
felugrott az ágyból s el akart szaladni a világba; mintha halálra
keresnék.</p>
<p>Másnap, mi alatt Bálintnak a városházára kellett menni, Mikhál
aggódva figyelt minden ajtónyitásra, kutyaugatásra: gyakran
kikémlelt a zárt ablakon az utczára; de egész nap nem háborította
meg senki. A rettegett alak nem jött elő.</p>
<p>Harmadnap, negyednap elmult, a nélkül, hogy a félelmes rém
megjelent volna előtte: már azt kezdte hinni, hogy az csakugyan nem
volt egyéb, mint képzelet alkotta kisértet.</p>
<p>Következett azonban a péntek nap; a mikor a város koldusai sorba
járják a házakat s azoknak a számára minden ajtónak nyitva kell
lenni.</p>
<p>Mikhál mindig maga szokta a pénteki alamizsnát kiosztogatni a
pitvar ajtóban: egy darab kenyeret és egy polturát minden
koldusnak.</p>
<p>Egyszer csak jön csoszogva a félig nyitott ajtó felé a rettegve
várt veres kendős, bebugyolált alak s elkezdi nyöszörgő koldus
hangon:</p>
<p>– Dicsértessék…</p>
<p>Mikhál nem engedte neki végig mondani a káromló <span class=
"pagenum"><a name="Page_219" id="Page_219">-219-</a></span>
üdvözletet; hanem megragadta a kezét s hirtelen bevitte magával az
oldalszobába.</p>
<p>Itt aztán a koldus asszony lekapta a fejéről a veres kendőt s
Mikhál szemébe nevetett.</p>
<p>– No, úgy-e, hogy itt vagyok megint? Nos? Hát? Gondolkoztál-e
felőlem sokat? Emlegettél az uraddal? Valjon hol járhat a szegény
Pirka? Bárcsak még egyszer meglátnók a pofáját? Rám ismersz-e még?
– Egy cseppet sem fiatalodtam meg azóta.</p>
<p>– Pirka asszony, szólt Mikhál, összeszedve minden lelki erejét,
nem beszélhetünk sokat, mert az anyám észreveszi.</p>
<p>– Ah! hát neked rajtam kívül is van anyád?</p>
<p>– Kendnek pénz kell, azt jól tudom. Adok, a mennyi tőlem telik,
aztán távozzék kend Isten szent hirével.</p>
<p>– Nekem pénz nem kell; azt rosszul tudod. Most is tele vagyok
vele. Itt van; nézzed. (S azzal egy reczés erszényt mutatott eléje,
melyben legkevesebb volt: száz arany.) Nekem más kell. Nem is
megyek innen senki szent hirével, mert nem azért jöttem ide. Hanem
épen azért, hogy te veled beszéljek. Még pedig csendesen, minden
félelem nélkül. Tudom már a házi szokásokat. Délután két órakor a
férjed felmegy a városházára s ott végzi az ügyes-bajos dolgokat.
Az öreg asszony ugyanakkor lefekszik délutáni álmot alunni:
megkivánja a teste szegénynek. A széket bezárják délután s csak
este hat órakor nyitják ki ismét, délután senki sem vitet húst, az
alatt a legények a vágóhidra mennek dolgozni. Hanem a kapu alatt
van egy oldalajtó, a melyen keresztül a vágott húst fel szokták
hordani a székbe. Ezen keresztül észrevétlenül bejuthatok; még a
kutyák sem ugatnak meg. Légy ott magad délután, mikor kettőt üt az
óra. Aztán majd mondok neked valamit.</p>
<p>Azzal hirtelen a fejére csapta a kendőjét megint s kisurrant a
szobából, koldusmódra tipegve, csoszogva végig a hosszú folyosón.
<span class="pagenum"><a name="Page_220" id=
"Page_220">-220-</a></span></p>
<p>Mikhál kinzó kétségek között maradt hátra.</p>
<p>Valjon mit akarhat vele ez a némber, a kinek oly nagy hatalma
van fölötte? Ha pénzzel nem lehet megvenni a titoktartását, valjon
mi árt szabhat érte?</p>
<p>Nem szólt senkinek az adott találkozásról, még férjének sem; de
alig várhatta, hogy Bálint elmenjen a városházához s napa
elszunnyadjon a karszékében; a mint a két órát ütötte, már odalenn
volt a székben, melynek az utczára nyiló belső rácsajtaja zárva
volt; a kapubejáratra nyiló pedig csak be volt támasztva.</p>
<p>A Babura Pirka pontos volt a megjelenésben. Ovatosan
körültekintett, ha nem leskelődik-e itt valaki? s azután lassan
behúzta maga után az ajtót, hogy ne nyikorogjon. S akkor durva,
veres kezével megczirogatá a szép Mikhál arczát, sunnyogón
hizelegve:</p>
<p>– Ej kincsem, de megszépültél, a mióta utoljára láttalak.</p>
<p>Mikhál végigborzadt ez érintéstől, e szavaktól.</p>
<p>– Nem hiába bomlik úgy utánad az a szerelmes Zurdoki.</p>
<p>– Zurdoki!</p>
<p>– Az hát! Bizony nem is a magam mulatságára jöttem ám a ti dohos
Kassa várostokba; hanem azért, mert ide küldtek: bogarkám. A derék
nagy úr, a kegyelmes, gazdag jó úr, így szólt hozzám: eredj édes
Pirka hugám; eredj el Kassa városába: keresd fel az én
gyönyörüséges virágszálomat, a szép Kalondai Bálintnét, a te kedves
magzatodat, a kit férjhez adtál bártfai esküvővel, vidd el neki ezt
a bogláros övet, kösse fel az én emlékemre, hadd legyen tőle még
szebb…</p>
<p>Az öv úri asszonynak való volt, türkizokkal, igazgyöngyökkel
kirakva. Mikhál azt a földhöz csapta haragosan.</p>
<p>– Szemtelen!</p>
<p>– Nos? Ki a szemtelen? Én?</p>
<p>– Nem. Hanem a küldője. <span class="pagenum"><a name="Page_221"
id="Page_221">-221-</a></span></p>
<p>– Ej kincsem. Hisz ez nem minden. Még többet is küldött, többet
is ád. Kincseket rak rád, hogy még jobban ragyogjon a
szépséged.</p>
<p>– Nekem nem kellenek az ő ajándékai!</p>
<p>– Hát ki beszél itt ajándékról? A mit szép asszony kap, az soha
sem ajándék. Ha valaki egy szentnek hoz valami drágaságot, azért
teszi, hogy általa bejusson a más világon a mennyországba; ha meg
valaki egy szép asszonynak küld drágaságot, azért teszi, hogy
bejusson még ezen a földön a mennyországba. Ez nem ajándék: ez
megérdemelt jutalom.</p>
<p>– Minek a jutalma?</p>
<p>– Minek no? Hát annak, hogy valaki bejut a te
mennyországodba.</p>
<p>– Micsoda? Ez a fertelmes vén ördög hiszi azt?</p>
<p>– Ej ej na. A férfi soha sem fertelmes, s az ördög soha sem vén.
Ha rútnak találod, majd adok valami büvitalt innod, a mitől
egyszerre olyannak fogod találni, mint Argylus királyfit.</p>
<p>– Eredj vele a pokolba! Nekem nem kell se rútan, se szépen.
Nekem van férjem, a kit szeretek.</p>
<p>– Kettő is van; az a nagy baj! s az egyiket nem szereted. Az
egyiket már megcsaltad. A kis-szebeni kastélyban ott lovagol a
kakason az első, az igazi férjed; a kit elhagytál a szebbért,
jobbért. Már most folytasd! Azt gondolod, meglehet ezen az uton
állni, a ki egyszer rálépett? Azt gondolod, azért hoztalak ki a
kis-szebeni vihodár kastélyából, hogy időjártával egy kövér
mészárosnéval többen üljenek a kassai székesegyházban?</p>
<p>– Rettenetes asszony! Mit akarsz velem tenni?</p>
<p>– Bolond! Mit akarok veled tenni? Neked akarom adni az egész
szép világot! Azt akarom, hogy tudd meg, mi volt azon az almafán,
miről Éva anyánk szakított egyet? Mért nem szakított már tizet,
huszat, ha egyet? Azt hiszed, hogyha azt akartam volna, hogy a
szentek sorába kerülj, mint martyr, nem ott hagytalak volna a
kisszebeni <span class="pagenum"><a name="Page_222" id=
"Page_222">-222-</a></span> hóhér házában? Ezt a te szép fehér
atlasz bőrödet, ezeket a te villogó nagy szemeidet, ezt a te piros
orczádat, kivántató ajkaidat, ezt a te deli termetedet talán nem
tudom én megbecsülni, hogy mennyit ér? Nem ásnak a Dubnikban annyi
nemes opált, a mennyit a te két szemed meg ne érne, s a mihez a te
rózsás ujjad hozzá ér: az aranynyá válik. Ha azt teszed, a mit én
mondok, gazdagabbak leszünk, mint Dárius király! S még csak
fáradságodba sem kerül. Csak annyiba kerül, mintha álmodnál. Ki
veszi azt tőled számon, a mit álmodol? Meggyónod-e, ha azt
álmodtad, hogy más felesége voltál? Ne félj, ha rám bizod magad, a
lábad sem ütöd meg sehol. Ha pedig tőlem menekülni akarsz,
hiábavaló erőködést kezdesz. Tudod, hogy csak egy szavamba kerül,
csak egy megirott levélbe Kaczenreiter Henrikhez s te el vagy
veszve Bálintoddal együtt, s lesz belőled egy piaczon megseprüzött
gyalázatos személy, s a kassai főbiró fejét leütik miattad; mert él
még a hites urad s nem választottak el tőle, mikor a másiknál
férjhez mentél.</p>
<p>Mikhál elszörnyedve érezé, minő borzasztó kelepczébe jutott;
erővel, hatalomszóval a gonosz lélektől meg nem szabadulhat.
Asszonyi ravaszság sugallt neki egy gondolatot, a mit a büszke
harag kész tervnek érlelt meg agyában. Azt tette fel, hogy
szinlelni fogja, mintha ráhajlana a csábító gonosz tanácsára. Bele
fog egyezni annak becstelen ajánlatába: magához fogja édesgetni
Zurdokit s mikor azt közel csalogatta, mindent megmond a férjének,
s akkor a férj, a minő Bálint, bizonynyal meg fogja ölni mind a
csábítót, mind a kerítőnét, és ez emberölését minden nemzet
szokása, törvényei igazolni fogják.</p>
<p>Tehát arra gondolt, hogy megölesse a férjével azt, a ki titkukat
egyedül birja. Elég oka volt rá, hogy őt halálra gyülölje – ezért a
megbecstelenítő ajánlatért, az ördögi rossz szándékért, melylyel
egy ártatlan lelket kárhozatra akart vinni; de mégis a főok, a
miért a gyilkos eszme <span class="pagenum"><a name="Page_223" id=
"Page_223">-223-</a></span> megfogamzott lelkében, az volt, hogy az
agyonütött kerítőné örökre hallgatni fog aztán.</p>
<p>Azért azt sugta halkan a Pirkának:</p>
<p>– Félek, hogy megtudja valaki.</p>
<p>A Pirka szemei szikrákat szórtak, mint a farkasé, e szóra. Azt
hitte, hogy fogva van már a madár.</p>
<p>– Azt csak bizd rám. Sugá vissza Mikhálnak. Nem asszony az, a ki
meghagyja fogni magát. A ki ért hozzá, azt is meg tudja tenni, hogy
két helyen legyen egyszerre. Megteszi azt az urával, hogy mikor
legjobban néz, akkor nem lát. Csak te bizd magadat én rám. A hogy
az eddigi titkoknak nem jött még nyomára senki, az ezutánvalókra
sem fog rátalálni soha. Belőlem tüzes harapó fogókkal sem veszi ki,
a mit felőled tudok, semmi hóhér; mézesmázas szavakkal sem veszi ki
semmi deli legény; – de egy görbe nézés a te szemedből – meglehet,
hogy kiugratja belőlem.</p>
<p>És a szép Mikhál annyira legyőzte a szivében érzett iszonyatot a
gonosz nő ellen, hogy megszorította a kezét s azt mondta neki, hogy
csak tartsanak össze ezután is, s hogy holnap is jőjjön el hozzá
ebben az órában erre a helyre.</p>
<p>– Aztán majd ha eljön az ideje, monda neki bizalmasan, akkor
megint megcsinálja kend azt a babonát a tűzhöz tett bögrével, hogy
a kecskebak elhozza a hátán a szerelmes legényt.</p>
<p>A Mikhál tudta már jól, hogy nem a kecskebak hozta el akkor a
Bálintját a hátán, sőt inkább hogy az igen nagy utat tett érte
gyalog; de hizelkedni akart vele a boszorkánynak s annak tetszett a
példálózás: hamisan hunyorgatott rá és aztán megint megczirógatá a
Mikhál orczáját, s azt igérte, hogy holnap megint eljön s azzal
lopva, a hogy jött, megint odább czammogott. Úgy kitudott surranni
a kapun, hogy senki sem vette észre.</p>
<p>Mikhál pedig fellopózott a szobájába s levetette magát az ágyára
és sírt keservesen. <span class="pagenum"><a name="Page_224" id=
"Page_224">-224-</a></span></p>
<p>Aztán mikor a Sára asszony azt kérdé tőle, hogy miért olyan
veresek a szemei? azt hazudta neki, hogy fehér himzésen dolgozott,
attól veresedtek meg.</p>
<p>Sára asszony aztán eldugta a szekrénybe az egész fehér himzést,
hogy a Mikhál ne rontsa vele a szemeit. Az urának pedig, mikor
hazajött, arra a kérdésére, hogy volt-e már itt a Pirka? azt
hazudta, hogy még ma sem volt itt.</p>
<p>Másnap megint eljött a két óra ütés után a boszorkány s lopva
bezárkózott a kapu melletti székbe a Mikhállal s ott beszélt vele
egy teljes óra hosszat.</p>
<p>S mikor eltávozott a Pirka, a szép Mikhál ismét felment a
szobájába és sírt, a míg csak a napa fel nem ébredt.</p>
<p>S mikor a Sára asszony azt kérdezte tőle, hogy miért veresek a
szemei? azt hazudta neki, hogy nagyon erős szaga van a
bazsalyikomnak, attól fájdult meg a feje.</p>
<p>S a Sára asszony rögtön kihordatott minden virágot a Mikhál
szobájából, a mik ott az ablak hidján mázos cserepekben álltak.</p>
<p>Az urának ma is azt hazudta a Mikhál, hogy még sem jött feléje a
Pirka.</p>
<p>A következő nap vasárnap volt. A Mikhál azt állította, hogy nem
jól érzi magát, nem mehet a templomba. Csak Sára asszony és Bálint
mentek ezuttal az Isten házába.</p>
<p>Az alatt pedig a Pirka ismét meglátogatá a Mikhált s a menyecske
azzal a biztatással bocsátá el a boszorkányt, hogy ha a kegyelmes
úr közeledni akar hozzá, ő kész lesz találkozni vele. Erre a Pirka
azt igérte, hogy most sietve váltott lovakon, (seprünyélen!)
vágtatni fog Sáros várába s nap nap után várhat a
visszatértére.</p>
<p>Mikor azt tudta Mikhál, hogy a boszorkány utrakelőben van, neki
is megkönnyebbült a lelke. Ma aztán megmondta a férjének, hogy a
Pirka itt volt, ki lett elégítve és eltávozott, Bálint még az nap
kidoboltatá, hogy hajnalhasadtig minden idegen kóborló elhagyja a
várost, megseprüztetés <span class="pagenum"><a name="Page_225" id=
"Page_225">-225-</a></span> büntetésének terhe alatt, ha azontúl
itt találják.</p>
<p>A Pirka ott kullogott épen, a hol a kikiáltó trombitaszó mellett
hirdeté ki a kemény parancsolatot. Ráismert a trombitásban a
Simplexre. A népcsőcselék között odafurakodott hozzá, s hátulról
hirtelen befogta a szemeit a két kezével s azt sugá a fülébe:
«szeretsz-e még gyémántom?» De az ujjai valami olyan átkozott
szerrel voltak bekenve, hogy a kinek a szeméhez ért vele, az egy
napra megvakult tőle.</p>
<p>Akkor aztán a csőcselék ujjongása közepett elosont a piaczról s
többé nem volt megtalálható a városban.</p>
<p>A gonosz boszorkánynak aztán sokáig nem hallották hirét. De a
szép Mikhál arczára csak nem tértek vissza a rózsák s a Bálint
homlokáról nem akartak eltünni a redők. És Sára asszony figyelemmel
nézte mind a kettőt. Itt valami nagy bajnak kell lenni.</p>
<p>Hogy a szép Mikhál azóta nem kivánja a templomot.</p>
<p>Annyit megtudott a Sára asszony, hogy biróválasztás napján,
mikor a menye egyszerre elájult, egy idegen koldus asszony lépett
eléje, veres kendővel a fején; s szomszédoktól, utczán
járó-kelőktől azt is megtudta apródonkint, hogy ugyanezen
koldusasszony több napon át rendesen abban az órában, a mikor ő
elszokott szunnyadni, beosont a házba, s onnan csak huzamosb idő
mulva jött ki.</p>
<p>«Az én menyem meg van rontva; mondá magában. És azt senki más
nem teszi, mint ama gonosz boszorkány.»</p>
<p>A szép Mikhál egyre hervadt, fogyott. És senki sem tudta, mi
baja?</p>
<p class="center">* * *</p>
<p>E közben az országos dolgok gyors fejlődésnek indultak. Rákóczy
György nagyfejedelemnek mind nem használt se a saját
országrendeinek ellenzése, se a szultán tilalma: ő hadat gyüjtött s
a kozákokkal, oláhokkal szövetkezve, megindult Lengyelország ellen.
Ferdinánd császárnak <span class="pagenum"><a name="Page_226" id=
"Page_226">-226-</a></span> pedig, hogy a maga részére hódítsa,
odaengedte az egész Tiszán inneni birodalom-részét: a mivel ugyan
azt a maga részére nem hajtotta; a császár elvette az ajánlott
vármegyéket és városokat; de azért ellene mondott a Lengyelország
megtámadásának s készült onnan Rákóczy Györgyöt, ha bejutna is,
kiszorítani.</p>
<p>Ezen változás miatt Kassa városának is küldöttséget kellett
megindítani Pozsony felé, hogy ott a császár küldötteivel, meg a
nádorispánynyal értekezzenek a város szabadalmainak fentartása, s a
vallásszabadság és a békekötések pontjainak megerősítése végett. E
küldöttség vezéreül és szónokául lett megválasztva a főbiró:
Kalondai Bálint.</p>
<p>A küldetés miatt hosszabb időre el kellett távoznia hazulról, s
volt nagy sirás és sóhajtozás a miatt a szép Mikhál részéről.
Bálint örömest elvitte volna magával Pozsonyba is; de télvíz ídején
nem lett volna okosság olyan gyönge asszonynyal utra kelni. De
mikor elment, rábizta az anyjára, hogy úgy őrizze az alatt az ő
kedves Mikhálját, mint a szeme fényét; a mi felől, ha nem mondta
volna is, ugyan meg lehetett nyugodva, mert a jó Sára asszony
nagyon is szerette a menyét s folyvást azon töprengett, hogy valjon
ki és mivel ronthatta meg, hogy ilyen búskomor lett egy idő
óta?</p>
<p>A Bálint eltávozása után rögtön nagy hó esett s Sára asszony
felbiztatta a menyét, hogy a többi farsangi bolondokkal ő is menjen
ki szánkázni a városba: talán a friss levegő használni fog
egészségének; ha a friss hideg lég megcsipi az orczáit, talán ujra
kivirulnak rajtuk az eltünt rózsák.</p>
<p>Mikhálnak is tetszett ez a szórakozás; fel hagyta magát
öltöztetni prémes bundácskájába s befogatott a csengős szánba.
Hátul a bakon ült a jó Ali, s kongatott a sudaras ostorral
nagyokat.</p>
<p>A mint a templom szögletén bekerült a szán a térre, egy csoport
dévaj csőcselék elkezdte a szánkázókat hógömbökkel <span class=
"pagenum"><a name="Page_227" id="Page_227">-227-</a></span>
megdobálni. Egy hólapda épen a Mikhál ölébe esett, ki midőn le
akarta azt rázni bundájáról, a szétomló hógömb közepéből egy kis
öszegyürt czédula esett lábaihoz.</p>
<p>Felvette azt és látta, hogy valami van ráirva.</p>
<p>«Ma két órakor ott leszek!»</p>
<p>Tehát visszajött! nem félt a tilalom ellenére beszökni a
városba. Megleste, hogy mikor nincs itthon az asszonynak a
férje.</p>
<p>A szép Mikhál arcza halaványabb volt, mikor hazakerült, mint
azelőtt. Minden tagja hideg volt, mint a jég. Talán, ha a jó Sára
asszony hirtelen egy kis szerecsendiós borlevest nem készít
számára, még meg is betegszik. Ez azonban használt neki.
Összeszedte minden erejét, hogy a mikor az a gonosz asszony eljön,
eléje mehessen a találkozóra. Hatalmában volt neki,
engedelmeskednie kellett, a mint az parancsolt: mennie, hová az
hítta.</p>
<p>Még a haragját is megbénítá az a körülmény, hogy Bálint most
épen elutazott. Ime a kelepcze kész, a kard fenve van: de ki ölje
meg azzal most a kelepczébe jutott gonoszokat?</p>
<p>A mint azt hivé, hogy ebéd után Sára asszony elszunnyadt,
leosont észrevétlenül a szokott találkozási helyre. A széknek a
kapu felől is kettős ajtaja volt; mikor Mikhál a külső ajtót
felnyitá, azt gondolta, hogy milyen különös volna, ha a boszorkány
már ott volna a két ajtó között!</p>
<p>S csakugyan ott volt.</p>
<p>Úgy, hogy a Mikhál még csak fel sem sikoltott, mikor őt ott
találta. A boszorkányok a kulcslyukon is be tudnak menni! Vagy
talán tolvajkulcs segélyével?</p>
<p>– Jaj, babám, de meghalványodtál! sápitozott a Pirka, mikor a
Mikhált meglátta. Rajta légy, hogy visszanyerd a piros színedet
valahogy, mert így hamar vége lesz a dicsőségnek. Kassai színt
kapsz már te is ebben a penészes városban. Ideje, hogy tovakelj
innen. <span class="pagenum"><a name="Page_228" id=
"Page_228">-228-</a></span></p>
<p>– De hogy mert kend bejönni ide a városba megint? monda Mikhál,
mikor tudhatja, hogy milyen erős tilalom van minden ilyen…
ilyen…</p>
<p>– Ne válogasd a szót, kincsem; mondd ki igazán: ilyen sehonnai
boszorkányfajta ellen: ha megkapnak, megseprűznek. Tudom én azt. De
az ördög nem hagyja a lányát. A boszorkánynak is van esze, hogy
mikor bejön Kassa városába az eperjesi kapun, ne mankóval a
kezében, batyuval a hátán jőjjön, hanem szép három lovas, csengős
szánon, aztán, ha ledobom ezt a rongyos szűrt, hát úri dáma vagyok
én akkor.</p>
<p>A Pirka ledobta válláról a szűrt, fejéről a veres kendőt, s
Mikhál azt a császárpiros selyem ruhát ismerte meg rajta, a mi az
övé volt hajdan, a mire a Bálint azt mondta, hogy olyan benne, mint
egy királyné. Egy kicsit zsirfoltos és kopott volt a selyem ruha, a
hogy a kurtakocsmákban rajta maradt valakinek az öt újja, meg a
sarka helye; de azért annál csúfabb boszorkánynak látszott abban a
Babura Pirka. Nincs ocsmányabb, mint mikor egy ilyen orczátlan
debella felöltözik czifra ruhába.</p>
<p>– Ne félts engem! Szánon jöttem én idáig is; a szegleten hagytam
el a szánt, ott kaptam magamra ezt a rongyot. Esik a hó, sűrű a
köd, senki se látott meg. Csakhogy itt vagyok már.</p>
<p>– Mit akar kend tőlem? kérdé Mikhál reszketve.</p>
<p>– Hát legalább is azt, hogy ülj le ide a kis székre.</p>
<p>– Minek?</p>
<p>– Nem tűrhetem, hogy olyan halvány vagy.</p>
<p>– Hát aztán?</p>
<p>– Van nekem egy fáin szerem; ilyen halavány asszonyoknak való.
Ha ezzel egy kicsit bedörzsölöm az arczodat, olyan lesz az, mint a
rózsa.</p>
<p>– Az én arczomat ki akarja festeni! szörnyedt el Mikhál, a szék
leghátulsó zugába menekülve, s két tenyerével védve a két
arczát.</p>
<p>– No hát mit ijedezel tőle? Hát arra való ez, hogy a
<span class="pagenum"><a name="Page_229" id=
"Page_229">-229-</a></span> kinek sápadt az arcza, piros legyen
tőle. Hát kinek vét vele? Bánt vele valakit? Gyere ide no. Hát nem
festettelek már ki egyszer? Akkor szeplősre, rútra. Ha az akkori
szeretődnek úgy tetszett. De a mostaninak meg emígy tetszik.</p>
<p>– Mit beszél kend?</p>
<p>– Ejnye no. Hát mindent előre akarsz tudni? Semmit se bizol
hozzám, a míg hegyiről tövire mindent el nem mondok. No hát
elmondom, ha akarod. A te imádó bolondod, az a gazdag nagy úr itt
vár a városon kívül az eperjesi csárdánál; öt mokány ló fogva a
szánkója elé. Odáig velem jösz az én szánomon.</p>
<p>– Én?</p>
<p>– Ne félj, hoztam bundát is magammal, nem fázol meg.</p>
<p>– Én szökjem el innen?</p>
<p>– Most teheted, nincs itthon a férjed.</p>
<p>– Az Isten irgalmára, bocsásson el innen.</p>
<p>– Ne emlegesd azt az urat, mert megbántod vele az ördögöt, annak
a barátságára pedig most nagy szükségünk van. Nem sok tanakodni
való időnk van ám. Annak a nagy úrnak indulni kell már holnapután
Lengyelországba a fejedelem után; az mindenüvé magával fog vinni,
Krakkóba, Varsóba, úri asszonyságot csinál belőled s ha megunod,
visszajöhetsz megint a mostani uradhoz; azt hazudhatod neki, hogy
az apádat látogatni voltál, a kézsmárki professort.</p>
<p>– Távozz tőlem sátán! szólt Mikhál, erőszakosan fejtve le
derekáról a boszorkány karját.</p>
<p>– No csak kiálts nagyot! kezdj el lármát csapni, hogy
összeszaladjanak a cselédek, szomszédok, engem fogjanak el s aztán
vallassanak ki, hogy micsoda ismeretségünk van egymás között? Az
lesz a szép!</p>
<p>– Könyörüljön rajtam és bocsásson el innen.</p>
<p>– De azt a bolondot nem teszem. Arany tollat hullató madaram
vagy te nekem. <span class="pagenum"><a name="Page_230" id=
"Page_230">-230-</a></span></p>
<p>– Odaadom kendnek minden pénzemet, drágaságomat, csak ne
veszítsen el.</p>
<p>– Ejh, én nem ismerek irgalmat, kegyelmet. Egyszer már nem tűri
el a természetem, hogy valaki olyan kegyes templomjáró
boldogasszony legyen, a kiből én magamhoz hasonlót csinálhatok;
aztán meg szavamat adtam, hogy elviszlek; boszorkányi hirnevem áll
rajta. És utoljára dühös vagyok rátok, a mért meg akartatok csalni.
Más várost hazudtatok nekem lakhelyül, hogy rátok ne találjak. A
helyett, hogy mint fogadott anyátokat megbecsültetek, eltartottatok
volna, kifizettetek egyszersmindenkorra rongyos pénzzel, a mi én
nálam meg nem áll. Eztán nem eresztelek ki a körmöm közül. Ha
egyszer nekem adtad magadat, az enyim vagy s ha az enyim vagy, az
ördögé vagy. Nos, jer velem!</p>
<p>Mikhál szemei előtt összefolyt a világ, lábai roskadoztak, a
zsibbadás egész újjai hegyébe állt: nem tudott szólni, csak
tántorgott s kezével kereste a támaszt, a miben megfogózzék.</p>
<p>– Ha elájulsz, még roszabb lesz reád nézve, suttogott hozzá a
Pirka. Akkor nyalábra veszlek, úgy emellek el innen. Közel a szán,
sűrű a köd, esik a hó. Senki sem tudja meg, hogy hová lettél.</p>
<p>Mikhál végtül végig borzongott s aztán hosszában végig vágta
magát a földön.</p>
<p class="center">* * *</p>
<p>A jó Sára asszony a mai napon nem hunyta le délutáni álomra a
szemeit; inkább elővette a bibliát s abból olvasott fennhangon,
hogy el ne alugyék.</p>
<p>Egyszer csak az jutott eszébe, hogy megnézze a Mikhált.</p>
<p>Nem találta őt a szobában.</p>
<p>A Mikhál szobájából egy mellékajtó vezetett ki a folyosóra, az
most nem volt bezárva. Az ifjú asszonynak ezen keresztül kellett
kimenni. <span class="pagenum"><a name="Page_231" id=
"Page_231">-231-</a></span></p>
<p>A frissen esett havat beszitálta a szél a folyosóba, abban a
Sára asszony megismeré a Mikhál keskeny, picziny sarkos czipőjének
a nyomait. Ezek a lábnyomok levezették egész a kapualjáig s onnan a
hófoltok, a mik a czipősarkokról lemaradtak, a szék ajtajáig.</p>
<p>Odalopódzott és elkezdett hallgatózni.</p>
<p>Mikor aztán a Babura Pirka lehajolt az elájult asszonyhoz s
annak dereka alá fonta a karjait, akkor felszakítá Sára asszony az
ajtót s berohant rajta.</p>
<p>– Megkaptalak hát, te istentelen czudar boszorkány!</p>
<p>A meglepett némber olyan rikoltást hallatott, minő a prédájáról
felriasztott saskeselyü hangja s a mint felugrott a földön heverő
asszony mellől, épen úgy görbíté a tíz körmét csapásra emelve, mint
az a rablómadár.</p>
<p>De nem használt neki az a tíz köröm semmit, ha mindjárt
patronusától, a Belzebubtól kérte volna is kölcsön, az ellen a
megrohanás ellen, a mit Sára asszony a maga dühe teljességében reá
szakasztott. Megkapta őt az a két vasmarok olyan erővel, a mi nem
ismer ellenállást s hasztalan rúgott, kapálózott, Sára asszony
hátratörte a boszorkány derekát a vágótőkére.</p>
<p>– Ereszsz el asszony! Rikácsolá rekedt hangon, véres tajtékot
túró ajkakkal a némber. Ne fogj meg engem, mert bizony megbánod.
Harapok! S a hogy én megharaplak, az roszabb a veszett kutyáénál.
Mert attól meggebed az egész familiád! Magammal rántalak a pokolba,
ha el nem eresztesz.</p>
<p>– Harapnál kutya? kiálta Sára asszony, boszúálló haraggal. No
hát harapd meg magadat!</p>
<p>S azzal odafacsarta a boszorkány egyik karját annak szájához s a
tulajdon saját öklét dugta bele kegyetlen erőszakkal annak mardosó
fogai közé.</p>
<p>– Harapj hát! Edd meg magad s fulladj meg tőle.</p>
<p>A boszorkány arcza már elkékült, szemei kidülledtek az
üregeikből, közel volt hozzá, hogy a szájába betömött saját öklétől
megfulladjon. És Sára asszony bizonyára <span class=
"pagenum"><a name="Page_232" id="Page_232">-232-</a></span> nagy
jót tett volna egész családjával s megbocsátotta volna neki minden
égi és földi hatalom, ha akkor azt a gonosz teremtést ki nem
bocsátja addig a kezei közül, a míg az a pokolnak nem adja
tarkabarka lelkét!</p>
<p>Hanem hát másként volt elhatározva abban a nagy könyvben, melyet
megirtak a prædestinatióról a világ teremtése előtt épen annyi ezer
esztendővel, a hány ezer esztendő a világ teremtése óta elmult.</p>
<p>A tusakodás nagy zajára elő kellett kerülni a házi cselédeknek.
Azok gyorsan segítségére siettek vitézlő asszonyuknak s miután a
Pirka hajából illendő mennyiséget kitéptek, megkötözték a kezeit s
minthogy a maga lábán nem akart menni, úgy szánkáztatták végig a
hóban a városházáig. A boszorkány még akkor is azt kiáltozá, hogy
«boszút állok én ezért az egész házatokon!»</p>
<p>Mikhál pedig mindezekről nem tudott semmit, mert eszmélet nélkül
feküdt ájultában; késő este volt már, mire magához tért, hogy
megismerte a körüle levőket.</p>
<h2>HARMINCZHARMADIK FEJEZET.</h2>
<p class="summary">(Megmagiaraaztatic, mill soc io vagion abban,
hogy «pvblica privatis praecedvnt», az az: az nilwaanwaloo dolgoc
elewbb elinteeztetendewk, hogi sem mint az magaanos
tenniwalooc.)</p>
<p>Mikor eljött az idő, hogy Kalondai Bálint visszatértét, a
pozsonyi küldöttséggel, lehetett várni, attól a naptól fogva minden
nap odaszegődött Simplex a bástyatorony őréhez, kivel mint
trombitás pajtással, jó czimboraságban volt s onnan leste a
Pozsonyból jövő szánokat.</p>
<p>Jól benn volt már az idő a farsangban, mikor elvégre megjött a
fullajtár előre hirül hozni, hogy jön hazafelé a küldöttség, a
város négy lova küldődjék eléjük, nehogy azzal a fülig sáros négy
konya turcsival tartsák bevonulásukat a székes városba, a mit
Pozsonyban fogadtak.</p>
<p>Mikor a kapu közelébe értek, Simplex elkérte a toronyőrtől
<span class="pagenum"><a name="Page_233" id=
"Page_233">-233-</a></span> trombitáját; szokás volt, ha
kitünőségek érkeztek a kapuhoz, azoknak a tiszteletére válogatott
szép nótákat fujni. A mint hogy a postakocsis maga is az egész úton
szebbnél szebb nótákat szokott trombitálni a bakon, ha az utazók
érdemesek voltak rá.</p>
<p>A Simplex azt a nótát fujta a Bálint érkeztére, a minek a verse
így kezdődik:</p>
<div class="poem">
<div class="stanza"><span class="i0">«Vágtass lovam, siess
haza,<br /></span> <span class="i0">Beteg az asszonyod
maga.»<br /></span></div>
</div>
<p>Gondolta, hogy csak megérti!</p>
<p>Meg is érté azt a Bálint! de nem fogadta meg az intést; azt
mondta a kocsisnak, hogy hajtson egyenesen a városházához.</p>
<p>A város kocsisa már öreg legény volt; Bálint atyját is sokat
hordta a város ügyeiben, ő neki is hű embere volt.</p>
<p>– Főbiró uram. Ne mennénk előbb a házhoz? kérdé, mikor a
bástya-kapun behajtottak.</p>
<p>– Nem fiam, első a város dolga: azután a magamé.</p>
<p>Mikor a városháza előtt megállt a szán, a hol már akkor a
követek megérkeztének hirére a tanácsbelik és a száz-polgárok
összegyülekeztek, a legelső, a kivel leszálltában találkozott
Bálint, Homonnai gróf volt.</p>
<p>– Volt már kegyelmed a házánál? kérdezé Bálintot félrevonva.</p>
<p>– Nem voltam még; felelt az. «Publica præcedunt privatis.»</p>
<p>– Menjen kegyelmed elébb haza.</p>
<p>– Nem teszem azt, kegyelmes uram. Lehet, hogy rosz hirre mennék
haza s az vagy elvenne valamit a lelki erőmből, vagy adna hozzá
valamit: úgy, hogy vagy lágyabb lennék, mint szükséges, vagy
keményebb, hogysem kivánatos. Most pedig nehéz megpróbáltatás előtt
áll a város, mely előtt minden magunk bajának hátrább kell állani.
Tehát első a városháza, azután a magam háza.</p>
<p>S hogy Bálint így cselekedett, azért neki mindenki igazat
<span class="pagenum"><a name="Page_234" id=
"Page_234">-234-</a></span> adott mingyárt, mihelyt előadta az
országos dolgok állását ez idő szerint.</p>
<p>Az erdélyi nagy fejedelem, hogy Ferdinánd királyt lekenyerezze,
átengedte neki a linczi békekötésben Erdélyhez csatolt öt
tiszáninneni vármegyét.</p>
<p>Azután nem hallgatva semmi jó tanácsra, berontott
Lengyelországba s első támadását nagy siker követte, már elfoglalta
Krakkót.</p>
<p>Ferdinánd király elvállalta a neki átengedett magyarországi
részeket, hanem azért Rákóczy Györgynek megizente, hogy menjen ki
Lengyelországból, mert különben ő maga segítségére megy a
lengyeleknek s egyesült erővel kiveri őtet onnan.</p>
<p>Most még a szultán is megharagudott Rákóczy Györgyre, a miért az
ő engedelme nélkül háborút kezdett s a magyarországi részeket
Ferdinándnak engedte. Sztambulban nem sokat tréfálnak, ha
megharagudnak. A szultán letette a fejedelemségből II. Györgyöt s
helyébe Barcsainak adta az athnáméval a fejedelmi botot s egyúttal
a krimi tatárok khánjának megparancsolta, hogy népeivel
felkerekedve, rontson rajta az engedetlen vazalluson.</p>
<p>Most azután Kassa városának e kettő között van választása.</p>
<p>Vagy csendesen odahagyni magát ajándékoztatni Ferdinánd
királynak II. György nagyfejedelem akarata szerint, a minek a
legelső következése az, hogy az eddigi fejedelmi hadak a városból
kivonulnak, átkelnek Ecsed várába, helyükbe pedig beköltözik egy
wallon ezred, a hadparancsnokul kinevezett Löffelholz generális
vezetése mellett; másodszor pedig a jezsuitáknak a kolostoruk
visszaadatik s azok a wallon ezreddel egy időben ismét beköltöznek
a városba.</p>
<p>Ez az egyik keserű falat.</p>
<p>A másik pedig az, hogy ha nem tetszik a német barátság, itt van
helyette a török. A szultán letette György nagyfejedelmet, helyébe
kinevezte Barcsait. Ha tetszik <span class="pagenum"><a name=
"Page_235" id="Page_235">-235-</a></span> Kassa városának, állhat
Barcsai részére s behivhatja védelmül az egri basát.</p>
<p>Lehet választani a kettő közül.</p>
<p>Most volt aztán drága a jó tanács.</p>
<p>Itt volt az a kő, a mit egy bolond beledobott a kutba s aztán
száz okos sem tudta azt kihuzni.</p>
<p>A tanácsülés ezen dolgok hallatára szerfelett viharossá vált.
Kalondai Bálint az elnöki széken alig tudá fentartani a rendet,
annyira fel voltak hevülve a kedélyek.</p>
<p>Egyik azzal fenyegetőzött, hogy inkább felgyujtja házát, hogy
sem a német katonákat szállásolják be hozzá; a másik ellenben azt
fogadta, hogy elébb rakásra öli gyermekét, feleségét, hogy sem azt
megérje, hogy török jancsárok garázdálkodjanak közöttük; s ha
kifogyott az egyik a hitetlen pogányok szidásából, túlhajtott rajta
a másik a jezsuiták feketére festésében.</p>
<p>Ebből aztán két párt támadt, mely keményen ellenállt egymásnak s
egyik sem akart engedni.</p>
<p>Az elnök csak hallgatott.</p>
<p>Végre a Rector hozzá fordult s kérte az ő véleményét.</p>
<p>– Ha kivánják, hogy szóljak, mondá Kalondai: akkor én kimondom,
hogy sem az egyik, sem a másik véleményhez nem hajlok. Jog szerint
az átengedés Ferdinándnak nem történhetik meg; mert a föltételt,
hogy Rákóczy Györgyöt a lengyelek ellen segítse, nem tejesíté. De
viszont a szultánnak sincs semmi joga Kassa városával rendelkezni;
mert ezzel csak az ország rendei parancsolhatnak. Így Rákóczyt is
csak az erdélyi rendek tehetik le, s ha kell nekik Barcsay, csak ők
választhatják meg. Az én hitem tehát az, hogy ide sem a wallon
lovasok, sem a török spahik be nem jönnek; hanem bezárjuk a
városnak kapuit s ha erőt hoznak ellenünk, azzal szembe mi is erőt
állítunk, a hogy apáink tették. Ha így akar végezni a tanács,
ráteszem a fejemet s Isten legyen a biró közöttünk. Én nem félek a
véremet kiontani a városomért.</p>
<p>Jaj, de annál inkább félt ám Zwirina uram, s olyan okosan
<span class="pagenum"><a name="Page_236" id=
"Page_236">-236-</a></span> sorba szedte a rossz következéseket, a
mik e nyakasságból származhatnának a városra: tüzes golyókkal
meglövöldöztetés, emberhalál, kiéheztetés, dögvész, tűzi
veszedelem, kereskedők tönkrejutása, kézművesek elpusztulása, végül
megostromoltatás, capitulatio, iszonyú hadi sarcz, sőt még a
székesegyháznak is protestans kézről való elvétetése; – hogy a
midőn szavazásra került volna a dolog, a tanács nagy többsége azt
határozá, hogy bele kell nyugodni a fejedelem akaratával történt
változásba inkább, mintsem ujjat húzni a két császárral; hogy
bocsáttassék be a wallon ezred: hisz azok is a magyar király
katonái.</p>
<p>Mikor aztán ez határozatba ment, akkor Homonnai gróf fogá a
város aranyozott kulcsait, s odadobá az asztalra, kimondva, hogy ő
mátul fogva nem tekinti magát senki ezredes kapitányának, hanem a
hadait hazaereszti, maga pedig elmegy a saját birtokára szántani,
vetni s bölényre vadászni.</p>
<p>– Ha kegyelmed megy, akkor én is megyek, mondá erre Kalondai
Bálint, s én is leteszem a ház asztalára a birói pálczát; viselje
nálamnál bölcsebb ember.</p>
<p>S azzal ő is végig fektette az asztalon azt az aranyozott gombú
spanyol nád botot s felkelt a székéből. S valóban jó angyala volt
az, a ki azt súgta neki, hogy rögtön ez órában mondjon le birói
hivataláról. Ez a feje fölött élivel függő kardot fordította
lapjára.</p>
<p>Azonban ekkor egyszerre minden oldalról neki estek: baráti úgy
mint ellenségei, (az utóbbiak még jobban) könyörögtek, hogy ne
tegye azt; legbuzgóbban marasztalta Zwirina uram, a főrektor, hogy
ne hagyja el a várost e nehéz napjaiban: hisz az ő bölcsesége oly
magasan áll mindannyié felett; nála nélkül a városban felbomlik az
egyetértés; épen ilyen válságos időkben van szükség az olyan erős
lélekre, melynek párját nem találni. Utoljára leggyöngébb oldalát
is megtámadták: hogy az gyávaság, megfutni épen akkor, mikor
veszedelem közelít, elbújni a baj elől! addig addig ösztökélték,
míg a jó angyal sugallatát <span class="pagenum"><a name="Page_237"
id="Page_237">-237-</a></span> elnémítá a becsvágy, a városa iránti
szeretet, a kötelességérzet. Engedte magát a helyére visszaültetni;
a miért aztán kapott egy nagy vivátot s még fel is akarták emelni
székestől együtt, mint biróválasztáskor, de csak intett, hogy azt
ne tegyék.</p>
<p>Homonnai gróf erre eltávozott a tanácsteremből; neki nem volt
ott többé semmi dolga.</p>
<p>Kalondai Bálint pedig kijelenté, hogy a főbíróságot csak addig
tartja meg, a míg a dolgok új rende bekövetkezik, akkor
válaszszanak helyébe más főbirót.</p>
<p>Ez a nehéz ügy ekként elintézve lévén, a syndicus és a
fiskálisok előhordták az actákat, a mikben a senatus meghozta már
az itéletet s csak a főbiró aláirására várnak azok. Ezek sürgősek,
mert bűnügyiek, mikben a halogatás kegyetlenség. A büntetésnél a
gyors végrehajtás: kegyelem.</p>
<p>Még azok miatt is ott kellett maradnia Bálintnak, mielőtt saját
házatáját megláthatta volna.</p>
<p>A legelső, a mit eléje tettek, aláirás végett, volt egy
halálítélet.</p>
<p>Az első halálitélet, melyet alá kellett irnia.</p>
<p>Nagyot dobbant a szíve!</p>
<p>Embert ölni a csatatéren, a harcz hevében; karddal szemközt vágó
embert, megtámadva homlokegyenest, rákiáltva, hogy «védd magad,
vagy add meg magad!» Embert, a ki ellenség, férge a hazának, dúvad,
oroszlán a mi népünk között; azt megölni erős kézzel, lesújtani,
kettévágni, összetörni, kopjahegygyel, karddal, buzogánynyal, ezt
próbálta elégszer s jól forgott kezében a fegyver; – de embert ölni
hidegvérrel, puha karszékben ülve; meglánczolt embert, a ki se nem
futhat, se nem küzdhet, embert, a ki e városból való, polgártárs, a
ki talán ismerősünk, a ki sápadt halálfélelmében nevünkön szólít:
azt megölni, lábához dobni a kettétört pálczikát: ebben még ujoncz
volt.</p>
<p>Azt kérdezte, mit vétett ez az ember?</p>
<p>«Megölte a feleségét…»</p>
<p>Irtózatos bűn! <span class="pagenum"><a name="Page_238" id=
"Page_238">-238-</a></span></p>
<p>«A jó reményben levő feleségét ölte meg.»</p>
<p>Névtelen gonosztett!</p>
<p>Senki sem orvosa ennek a sebnek, csak a bakó.</p>
<p>Bakó?</p>
<p>Erre nem gondolt akkor, mikor ama diadalmas napon sorrul-sorra
járta a templomokat, hogy végigimádkozta volna valamennyi oltárt,
azért, hogy őrizze meg Isten ezt a nemes várost attól a
szomoruságtól, hogy itt a jövendő év alatt a bakó jőjjön igazságot
tenni!</p>
<p>Az kínos találkozás lesz, mikor Kalondai Bálint és Kaczenreiter
Henrik azon a szűk téren egymás elé fognak lépni: az egyik, mint
nyomorult bűnösök birája, a másik, mint elitéltek kínzója,
kivégzője!</p>
<p>Hogy fog ő ezen ember szeme közé nézni?</p>
<p>Nem akart megnyugodni az elfordíthatlanban; azt kivánta, hogy
adják elő a vétkes bűnvádjának történetét. Halálitéletet biró nem
szentesíthet, mielőtt a vádlott védelmét hallotta volna.</p>
<p>Az előadó conrector aztán felolvasá előtte a vádat is, a
védelmet is. Egy polgárkatona, – nevét jól ismerte Bálint, mészáros
mester volt; éjjel az őrjáratból részeg fővel tért haza. Otthon a
felesége zsémbelő szóval fogadta, mire ez feldühödve kardot rántott
s hozzávágott az asszonyhoz. Csak a kardlappal akart ráütni; de az
ördög megtaszította a kezét, a hogy szokása ilyenkor incselkedni s
a kard hegye úgy találta az asszonyt, hogy meghalt bele. A gyilkos,
tette után rögtön maga jelentette fel magát, bünét megbánta, maga
kérte a halált.</p>
<p>– Tehát ittas állapotban követte el a bűnt és megbánta szörnyű
tettét, mondá Kalondai Bálint mentségképen.</p>
<p>– Ez szolgált bűnének enyhítésére, felelt rá Zwirina főrector;
ezt tekintetbe véve, egyszerű fővételre itéltetett, a helyett, hogy
a vértettét megillető felnégyeltetés hajtatnék rajta végre.</p>
<p>– Vannak gyermekei? kérdé a főbiró.</p>
<p>– Heten, felelt rá a conrector. <span class="pagenum"><a name=
"Page_239" id="Page_239">-239-</a></span></p>
<p>– Hét árva maradt utána! sóhajta fel Bálint; a kiknek ártatlan
fejéről soha se moshatja le senki azt a gyalázatot, hogy apjuk
hóhér keze által veszett el!</p>
<p>– Úgy van! mondá hideg, kegyetlen szóval a főrector; heten
lesznek utána megbélyegezve, ha apjukat kivégzi a törvény. De ha
kegyelmet adunk neki, mi mind a harminczezer lakosa Kassának
leszünk örökre megbélyegezve! s minthogy évkönyvünkből, a mi bele
van irva, többé ki nem téphető; a késő századok, mikben a
barbarismus napról-napra előhaladó korszaka, most még művelt
városunkat is le fogja igázni, jogot fognak keresni az előrement
példában arra, hogyan kell még a hitvesgyilkosoknak is kegyelmet
osztogatni.</p>
<p>– Nem kivántam számára kegyelmet. Örökfogság a városi vízvezeték
taposó malmában, a lelkiismeret kínzó fúriával szivében, nagyobb
büntetés volna rá nézve a halálnál.</p>
<p>– Ne Rosicruciánuskodjunk, kedves főbiró uram. Ha mi nem ölünk,
minket ölnek meg. Ha a gonosznak kegyelmet adunk, a jókat hagyjuk
védelem nélkül. Ennek a kemény szájú népnek példa kell, a mit
szemével lát. Egyszer kegyelmezzünk meg a vétkesnek s száz támad
utána. Fogja kegyelmed a tollat kezébe. Nehéz kötelesség ez; de
teljesíteni kell.</p>
<p>Kalondai Bálint homlokán, mint a reggeli harmat a virág levélen,
úgy gyöngyözött a hideg veriték, mikor azt a tollat megmártotta a
kalamárisban, s úgy reszketett a nagy erős keze, a mig aláirta a
nevét az itéletnek, hogy azt az ő máskor oly erőteljes
calligraphiáját majd alig lehetett elolvasni.</p>
<p>– Mi van még hátra?</p>
<p>– Még van egy másik itélet. Ez a «hárum pálczárum» itélete.</p>
<p>Ennél a szónál meg kell állapodnunk egy kissé, hogy megtudjuk,
mi az? Mind a két német szövegű krónikásunk úgy irja azt le, hogy
«harum pallizarum», a mi valószinüleg <span class=
"pagenum"><a name="Page_240" id="Page_240">-240-</a></span> a
«három pálczára» itéltetésnek diákozó ragozással elferdített
kifejezése; de azt mind a kettő homályban hagyja, hogy mit értettek
az alatt? A debreczeni várostanács évkönyveiben azonban már
világosan megmagyarázva találjuk a sajátszerű büntetés nemét, mely
erkölcstelenségre csábító, ördögökkel czimboráló nők számára volt
feltalálva; a debreczeni krónika azt mondja: «három fával
megkoronáztassék!» A német krónika-iró hozzá teszi, hogy ritka, a
ki ezt túl éli. Az elitélt koponyáját három fa közé szoritották s
aztán a bakó a három fát lassan öszsze csavargatta, míg a végeik
összeértek. Az elitéltnek pokoli kínokat kellett kiállani az által.
Gyakran elájult. Akkor aztán élesre metszett seprűvel verték, míg
újra eszméletéhez tért.</p>
<p>Ezt a rettentő itéletet kelle Bálintnak aláirni.</p>
<p>Mikor az elítélt nevét meglátta, azt hitte, hogy elsülyed vele
az az egész ház.</p>
<p>«Babura Pirka.»</p>
<p>Kék-zöld karikák tánczoltak szemei előtt.</p>
<p>Hogy ennek az ő keze alá kellett kerülni!</p>
<p>– Olvassa át az actákat főbiró uram: Kegyelmedet az érdekelni
fogja. Mondá a főrector.</p>
<p>Kalondai Bálint olvasott.</p>
<p>Mintha egy csoport ördög, (kinek neve «légió») vonulna végig
szeme előtt azokban a fekete betűkben, felkunkorodott farkú, hegyes
szarvú, vasvillán nyargaló, pókhasú, keresztlábú, háromlábú, egymás
farkába kapaszkodó ördögfattyak; közbe egy-egy pirossal
kiczifrázott initiale: ez maga Belzebub, Asztaróth, Szemiázáz; a ki
a többit hajtja maga előtt.</p>
<p>Oh az pokolbeli tudomány volt, a mit e betük hirdettek.</p>
<p>Az elfogott nő vallomásai, Bálint anyjának vád-bizonysága,
ismerősök és idegenek tanúskodásai, kik mind egy átkozott
cselszövényt bizonyítanak meg, mely az ő üdve, boldogsága,
becsülete ellen volt kikoholva. A vádlott nem tagadott semmit.
Bevallott a puszta kérdezésre mindent: hogy őt a nagy hatalmas úr,
Zurdoki küldte el <span class="pagenum"><a name="Page_241" id=
"Page_241">-241-</a></span> Kalondai Bálintnénak az elcsábítására,
hogy szándéka volt őt, ha szép szerével lehet, úgy; ha nem,
erőszakkal is ellopni az urától és Zurdoki kedvesévé tenni, hogy
ezért meg volt fizetve s minden alkalom el volt már készítve a
gonosz terv kivitelére.</p>
<p>Hanem azután, mikor azt kérdezték tőle, hogy minő eszközökkel
tudott Kalondai Bálintné közelébe jutni? hogy tudta azt rávenni,
hogy erkölcstelen ajánlatait meghallgassa, holott azoktól irtózott,
azokat visszautasította, sőt végre borzalmában elájult? mindezekre
a vádlott nem felelt egyebet, mint azt, hogy «boszorkány vagyok,
mindent megtudok tenni!» Sőt még mikor a kínvallatás alá vonták is,
állhatatosan megmaradt a mellett, hogy neki a boszorkányi hatalmán
kívül semmi sem volt segítségére. Végre, mintha kiszámította volna:
az utolsó kínzás alkalmazásánál azt kivallotta, hogy ő a Kalondai
Bálint feleségének édes anyja: ezért engedte őt a nő magához
közelíteni. Sőt elég vakmerő volt ez asszony azt állítani, hogy ha
majd hazajön a főbiró, az maga fog a tanácsnak könyörögni, hogy
mentsék fel őtet minden büntetés alól – a felesége anyját.</p>
<p>Bálint érzé, hogy az egész világ a fejére omlik.</p>
<p>És aztán eszébe jutott az a mondás: hogy az igazi férfi akkor
áll meg legbátrabban magasra emelt fővel, mikor az egész világ
darabokra hull körüle.</p>
<p>Barátai és ellenségei ott a zöld asztalnál aggódva és leskődve
várták, mit fog tenni? Megrendül-e e csapás alatt s igazolni fogja
a boszorkány állítását? Könyörögni fog-e érte, hogy ne
bántsák?…</p>
<p>Kalondai Bálint pedig fogá az irótollat, megmártá azt, s most
már nem reszkető kézzel irta alá a dátumot és a nevét az itéletnek,
s még azzal a tollal kétszer alá is húzta ezt a szót «három
pálczára» s volt gondja rá, hogy végűl a porzótartóval s ne a
kalamárissal öntse végig az itéletet.</p>
<p>S azután rányugtatá nehéz öklét a percsomagra s felszólítá a
conrectort, hogy hajtson össze egy ív papirost, s <span class=
"pagenum"><a name="Page_242" id="Page_242">-242-</a></span> fracto
margine irjon a tanács nevében meghivó-levelet a kisszebeni
bakónak, Kaczenreiter Henriknek, miszerint hivatalos kötelessége
szerint jelenjék meg nyolcz nap alatt Kassa városában, a ma hozott
véritéletek végrehajtására, mely itéletek vele párban
közöltessenek, s végűl árjegyzékét nyújtsa át a város
pénztárnokánál, ki annak kifizetésére felhatalmaztatik. A meghivást
maga irta alá.</p>
<p>Még az a gyönge reménycsilláma volt, hogy ha ezt a levelet
meglátja Kaczenreiter Henrik, s megtudja, hogy neki: – a szebeni
hóhérnak kell szemtől-szembe állni Kalondai Bálinttal, a kinek
kedvesét atyjától elcsalta, a kivel átellenben akkor ő egy lángész,
egy lumen volt: – lelkész és tudós, egy kicsapott iskolatárssal
szemben, most pedig egy megvetett ember, ki minden város kapuján ki
van zárva és szemben vele a vetélytárs, az ország egyik
legnevezetesebb városának első tisztviselője! és hogyha meg fogja
tudni azt, hogy az elitéltek egyike, a kin neki rettentő mestersége
remekeit végre kell hajtani, saját atyjának régi gazdaszszonya, ő
neki magának ápoló dajkája; – hát akkor lesz benne annyi emberi
érzés, hogy ő maga otthon marad, s mint akárhányszor tevé, csak az
öreg legényét küldi el az itéletek végrehajtására.</p>
<p>Hitt egy nehezékre való emberi érzésben Kaczenreiter
Henriknél.</p>
<p>Ezeket elvégezve, kelt föl azután elnöki székéről.</p>
<p>Az egész tanács meghajtotta előtte fejét. A Fürmender, az ifju
Zwirina Ignácz, az összes polgárság hálás köszönetét fejezte ki
főbirája iránt, kinek szilárd, bölcs magaviselete minden utána
jövőknek például szolgálhat.</p>
<p>Akkor aztán sietett a saját lakába Bálint.</p>
<p>Nem kérdezett semmit: nem hagyott beszélni senkit.
Visszafojtotta csókjaival a szót mind anyja, mind a felesége
ajkain, s azután ölébe véve a szép Mikhált, azt sugá fülébe
szerelmes férfi hangon:</p>
<p>– A minek jönni kell, hadd jőjjön! Ha jó, ha gonosz,
<span class="pagenum"><a name="Page_243" id=
"Page_243">-243-</a></span> következik ránk, vigasztaljon az, hogy
együtt ér mind kettőnket.</p>
<p>A miben a szép Mikhál meg is nyugodott.</p>
<h2>HARMINCZNEGYEDIK FEJEZET.</h2>
<p class="summary">Beteliesedic az pelldabezeed, hogi ki mibenn
bevnewss, abban megbevnhewdic.</p>
<p>Rosszul ismeré pedig Kalondai Bálint Kaczenreiter Henriket s
egészen kudarczot vallott a psychologiai számítása.</p>
<p>Kaczenreiter Henrik természete e néhány év alatt egészen
elfajult.</p>
<p>Mikor Bálint a kézsmárki collegiumban együtt tanult vele, akkor
egy tudományára hetyke, társai előtt szellemi tehetségeivel kérkedő
ifjoncz volt. Akkor is kiállhatatlan a többiek előtt testi és lelki
erejének fitogtatása miatt; a ki a gyöngébbeket üldözte, ha birokra
keltek vele, kegyetlenül összetörte, ha apró csinyeket követtek el,
azokat az előljáróknál beárulta s tudományával valamennyi felett
præpotenskedett.</p>
<p>De mind e hatalmaskodásának végczélja volt az, hogy lelkész
legyen. Ott is üldöző, áskálódó maradt volna ugyan, önhaszonért,
előmenetelért pályatársainak nyüge, ostora: egész osztályának
férge: hanem e pályából kilódítá őt atyjának erőszakos keze s
visszarántotta annak ellenkezőjére, a saját mesterségébe. – Talán
jót cselekedett akkor.</p>
<p>Henriknek az volt az igazi hivatása! Pár év alatt úgy bele
találta magát, mintha mindig abban nevekedett volna. A durva
társaság hamar egyformává tesz mindenkit, a ki bele keveredett. Az
az érzés, hogy az egész világ megveti az embert, felkölti a daczos
ösztönt, ezt a megvetést visszatorolni az egész világon. Addig
remete életet élt, bornemisza volt; most egyszerre a mámorba
sülyeszté érzékeit s nem szeretett kijózanodni. Apjának borzasztó
<span class="pagenum"><a name="Page_244" id=
"Page_244">-244-</a></span> halála fenevadi kegyetlenséget oltott
szivébe. Kastélyának leégése aztán az emberi érzésnek utolsó
szikráját is kioltá szivéből. Elvesztve azt a nőt, a kit
szenvedélyesen szeretett, egészen lealjasult s csak azon némberek
társaságát kereste, a kiket előbb-utóbb összeköt vele – nem az
oltár, hanem a pelengér. Ma tüzes csók, holnap tüzes billog! – S
minthogy kastélya elégésekor kincseinek nagy részét is elveszté,
kapzsi lett: vissza akarta szerezni az elvesztettet. Akkortájban
kezdték megismerni Lengyelországban azt a festett kártyákkal való
szerencsejátékot, a mit Gringenőr Péter talált fel; s Henrik minden
üres idejét a lengyel városokban tölté, együtt kártyázva a környék
korhelyeivel, csalóival és zsebmetszőivel. Néha a saru szárában
hordott ezüst nyelű evőkését is elvesztette a játékbarlangban. –
Ilyenkor aztán jaj volt annak, a ki keze alá került.</p>
<p>Egyszer már intést is kapott az országbirótól, hogy ha hívebben
utána nem lát a hivatalának, a hóhérságból csúfosan el fog
csapatni.</p>
<p>Mindezekből meg lehet érteni, hogy a mint Kaczenreiter Henrik
megkapta a kassai tanács meghivó-levelét, egy pillanatra sem
tétovázott, hogy a meghivásra személyesen jelenjen meg. Az, hogy a
meghivó-levél alá Kalondai Bálint, mint főbiró van aláirva, nem
zavarta őt meg: ellenkezőleg, ingerlőnek találta az egykori
vágytárs előtt hatalmas hivatalában mutatni be magát. Az meg épen
gyönyörüségére szolgált, hogy az egyik áldozat maga Babura Pirka.
Mindig gyanakodott a boszorkányra, hogy az gyujtotta fel a
kastélyát, s az lopta el kincsei egy részét. Még azt nem tudta,
hogy a legnagyobbat. Hogy élve kaphatja őt a keze közé: ezt a
gyönyörüséget nem engedte volna másnak.</p>
<p>Nyolczad napra a meghivás után a kassai piaczon döczögtek végig
a szebeni hóhér szekerei, feketére festett, veres kerekű és rudú
járművek, a miken, mint vándor komédiás csapat, hordta magával a
szomorú társaság <span class="pagenum"><a name="Page_245" id=
"Page_245">-245-</a></span> szörnyű szinpadának kellékeit. Lovas
darabontok és muskétások kisérték őket elől hátul.</p>
<p>A nemes tanácsnak máskülönben is nehéz napja volt ekkor. Korán
reggel érkezett meg a wallon vértesek két dandára a városba, nem
azt a szép tárogató sipot fujva, a minek a változatos melodiáihoz
úgy hozzá volt szokva a lakosság; hanem azokat a rideg, recsegő
trombítákat, a mik csak emberijesztésre vannak kitalálva. S a két
lovas osztály között jött, öszvérek hátán ülve s rémséges
zsolozsmákat énekelve, a jezsuiták collegiuma.</p>
<p>Mind az idegen katonák, mind a jezsuiták előljárói siettek fel
rögtön a városházára s a tanácsteremben nagy feleselés támadt
közöttük a fölött, hogy melyiké legyen az elsőbbség? Löffelholz
generalis azt allegálta, hogy ő rangjánál fogva jogosítva van a
tanácscsal legelébb elintézni a katonai ügyet, Hyeronimus perjel
pedig a rend kiváltságaira hivatkozott, a mik azt minden világi
méltóság fölé helyezik.</p>
<p>Sem a katonák, sem a barátok nem akartak tágítani s mindkét fél
fenntartá a fején ki a tollas kalapot, ki a capuciumot.</p>
<p>Ekkor sarkantyus léptek hangzanak a folyosó felől s e léptek
közeledtére mind a két vitatkozó fél hirtelen útat nyit a közeledő
harmadiknak.</p>
<p>Ennek is fel van téve a tollas barét a fejére. Skarlát süveg.
Erős termetét veres dolmány fedi, nyakából karmazsin köpönyeg függ
alá.</p>
<p>A merre ment, helyet adott neki pap és katona. Senki sem akarta,
hogy az öltönyének valamely szegélye hozzáérjen.</p>
<p>Ez volt a hóhér.</p>
<p>Az arcza is nagyon megváltozott azóta, hogy lelkészi palástját
ledobta. Akkor hosszú szőke haja most kurtára volt nyirva s
szakálla két rőt csomóba hosszan leeresztve; arcza duzzadt volt a
sok dőzsöléstől, dobzódástól, s egykor villogó nagy szemei csak úgy
pislogtak most a rezes <span class="pagenum"><a name="Page_246" id=
"Page_246">-246-</a></span> arcz puffadtságában. Ajkait a durva
szitok elszélesíté: a vadból nemesült ember visszavadult
őseredetéhez.</p>
<p>Ha semmi hóhéri apparatus nem lett volna is rajta, az arczából
kiolvashatta mindenki rettentő hivatalát. Mindenki iparkodott
helyet adni a közeledőnek.</p>
<p>S ha volt valaki, a kinek ez alak megjelenésére jobban el
kellett iszonyodni, mintha a kaszás csontember emelkedett volna ki
eléje a föld alól, az bizonyára Kalondai Bálint lehetett. Rá nézve
ez nemcsak a vérontás embere volt; hanem egyuttal a férj, a kit
feleségétől megfosztott.</p>
<p>Mikor a szenvedélye rávitte erre a lépésre, a mibe ezer
összetalálkozó körülmény, felhevített indulat, sorserőszak
kényszeríté bele, akkor is gondolt arra, hogy egyszer a
megözvegyített férjjel még összetalálkozhatik; de akkor azt mondta:
«készebb vagyok rablóbandát alakítani, mint kedvesemet még egyszer
visszaadni megrontójának!» s az másforma találkozás lett volna. Az
ilyen összejövetelt, minő a mostani, nem sejtheté előre.</p>
<p>Minden szem ő rá nézett: a ki feje volt a városnak, elnöke a
tanácsnak.</p>
<p>És őt e pillanatban sem hagyta el a bátor lelke. Úgy nézett
Kaczenreiter Henrik szeme közé, mintha soha se látták volna
egymást, mintha semmivel se lenne adósa.</p>
<p>A bakó oda plántálta magát a biró elé s rossz magyar kiejtéssel,
lengyeles accentussal mondá:</p>
<p>– Híttak: jöttem.</p>
<p>Bálint hidegvérrel egészíté ki a mondatot:</p>
<p>– Elátkozott föld porából lettem.</p>
<p>(Tudniillik, hogy ez a kettős mondás van felirva azon sáskák
szárnyaira kháldeai betükkel, a mik legelőször Mózes hivására
jelentek meg, s azóta is előjönnek időnként, mikor az Úr megakarja
alázni az embereket az ő kevélységükért.)</p>
<p>Ezt a közmondást pedig minden ember ismeré s annál fogva a
főbiró szava csendes mosolygást idézett az arczokra, <span class=
"pagenum"><a name="Page_247" id="Page_247">-247-</a></span> s a
derültség mormogása hangzott köröskörül, azért, hogy a főbiró olyan
kész volt letromfolni a goromba tolakodót.</p>
<p>Még inkább meg voltak azután elégedve a bölcseségével, mikor
kimondá a határozatát, véget vetve az elsőbbség fölötti
ortályoskodásnak.</p>
<p>– Első az egyház, azután jön a világi hatalom, utolsó a
bakó.</p>
<p>A wallonok generálisa azonban erőszakos ember volt, kardjára
csapott s azt mondá, hogy ő az első ember a városban s szörnyű
lármát kezdett csapni.</p>
<p>Erre Kalondai Bálint kitolta maga alul az elnöki széket, letette
a birói pálczát, felkötötte a székéhez támasztott kardot, s
feltette a süvegét. Most aztán négyen voltak feltett föveggel a
tanácsteremben.</p>
<p>S akkor azt kérdezé a generálistól:</p>
<p>– Tanácskozni jöttünk-e ide, vagy dulakodni?</p>
<p>A wallon vitéz átlátta, hogy emberére talált: tetszett neki az a
bátorság, kezét nyújtá a főbirónak s nevetve mondá:</p>
<p>– Jól van, jól, főbiró uram: nem jöttünk verekedni; csak tessék
megint leülni és deliberálni. S azzal hátrahúzta magát.</p>
<p>Ez elhatározott magaviselet annyira megnyeré a tanácsbeliek
tetszését, hogy a helyét elfoglaló főbirót egy harsány «vivát»-tal
üdvözölték.</p>
<p>A győztesnek maradt vicarius pedig sovány kezét feléje nyújtva,
mondá:</p>
<p>– Deus benedicat tibi!</p>
<p>– Nem kértem semmi benedictiót, főtisztelendő úr. A birói
székben még áldást sem szabad elfogadni.</p>
<p>S azzal hozzáfogott a város és a jezsuita collegium között
fenforgó ügy elintézéséhez.</p>
<p>Azt, hogy valakinek otthon vannak-e a gondolatjai, s teljesen
úra-e a lelkének? legjobban megpróbálja az, ha idegen nyelven kell
beszélni. És Bálint tudott értekezni <span class="pagenum"><a name=
"Page_248" id="Page_248">-248-</a></span> a jezsuitával latinul, a
generalissal németül, a nélkül, hogy felakadt volna. Még pedig, a
mit a Fürmender hangosan meg is jegyzett a szomszédjának, mind két
nyelvben fölötte állt a vele beszélőknek. A jezsuita culinaris
stylusával szemben az ő szabatos stylus curialisa, s a generalis
laposnémet idiomája ellenében az ő Lutherféle magvas kifejezései
diadalmas replicát képeztek.</p>
<p>És a háta mögött állt a bakó.</p>
<p>S a megoldandó tárgyak sem voltak oly pehelykönnyük. A város
részéről alá kellett irni az oltalom-levelet, melynek értelmében a
jezsuiták szabadalmai, birtokai biztosíttatnak, kolostoruk, mint
menhely, szentnek és annak küszöbe világi hatóság által
átléphetetlennek nyilváníttatik; ellenben a jezsuita kollegiumnak
is alá kellett irni a reversalist, hogy tartózkodni fog a
protestansoknak erőszakkal, cselszövéssel, moralis pressióval, vagy
megvesztegető igéretekkel a római hitvallásra áttérítésétől.</p>
<p>Bálint el tudta találni józan bölcseséggel a helyes középútat az
ellenkező követelések között, s megőrizte az okmányokat a jezsuiták
furfangos közbevetett mondataiktól, mentális reservátáiktól.</p>
<p>És ezalatt a háta mögött állt a bakó.</p>
<p>A vicarius meg volt elégedve az egyezménynyel, s midőn Bálint a
tollat kezébe fogta, hogy azt aláirja, azt mondá kenetteljesen:</p>
<p>– A jó mag jó vetést fog adni az aratónak.</p>
<p>S Bálint arra gondolt, mikor rányomta a pennáját a pergamenre,
hogy valjon azok a betük, a miket ő itt most elvet, miféle vetést
teremhetnének valaha az ő számára?</p>
<p>A generalissal való ügy sem volt simább az előbbinél: meg kelle
határozni a városi hatóság s a katonai parancsnokság között
létrejövendő viszonyt. A városnak is volt fegyveres őrsége s a
fölött magának tartá fel a rendelkezést. A kapukat együtt kelle
mindkét félnek őrizni s <span class="pagenum"><a name="Page_249"
id="Page_249">-249-</a></span> végül legombolyítani azt a gordiusi
gubanczot, mikor két egymással ellenséges nemzetű, fogalmú, vallású
és meggyőződésű ember egymással megegyezik a fölött, hogyan és
miképen legyen azután híve és oltalmazója az ország törvényeinek,
meg a császárnak, a hadseregnek és a városi szabadalmaknak, úgy
hogy ezentúl mindeniknek eleget tegyen s egyiket se csorbítsa meg?
és a midőn egyik fél sem akar az oldalán levő kardhoz kapni, hogy a
csomót ketté vágja vele.</p>
<p>S hogy e szövevényes ügy fonalait is a legbölcsebben hozta a
rendes bordákba Kalondai, annak bizonysága az, hogy egyik fél sem
volt vele tökéletesen megelégedve.</p>
<p>És végül aztán még az is eszébe jutott, hogy a háta mögött áll
még valaki: a bakó.</p>
<p>Ezt már nem is idézte maga elé, csak úgy beszélt hozzá harmadik
személyben, s a hogy amazt kiejtése elárulá: – lengyelül. (Mintha
soha magyarúl, németűl, diákúl nem feleseltek volna egymással
hajdanában.)</p>
<p>– Henrik mester holnap reggel hat órára felállítatja a piaczon a
vérpadot s legényeivel együtt várni fog a tanács küldötteinek
megérkeztére.</p>
<p>Több szót nem vesztegetett e tárgyról. Feloszlatta a gyűlést és
hazament a házához.</p>
<p>E napnak délesti óráiban a nagytiszteletű esperes urat hívták a
Kalondai házhoz, hogy az Úr vacsoráját adja fel az
asszonyságnak.</p>
<p>Az esperes nem hitt egyebet, mint hogy Sára asszony haldoklik s
nagy volt a meglepetése, a midőn az ifjú asszony ágyához vezették.
A szép Mikhál kivánta a haldoklók által felveendő sakramentumban
részesítést.</p>
<p>A nagytiszteletű úr csodálkozott ezen szerfölött; hisz még
tegnap ott látta a templomban Mikhált ájtatosan imádkozni. És ma a
haldoklók szentségét ohajtja.</p>
<p>– Ki pöröl Istennel? mondá Kalondai Bálint.</p>
<p>Szép Mikhál fölvette az Úr vacsoráját s a lelkész ráadta az
áldást. <span class="pagenum"><a name="Page_250" id=
"Page_250">-250-</a></span></p>
<p>És a szép Mikhálnak abban az órában semmi testi baja nem volt.
És a szép Mikhál még is valóban haldoklott már.</p>
<p class="center">* * *</p>
<p>Másnap, januáriusi éjjel, virradat előtt készen állt már a
szomorú alkotvány a kassai piaczon. A kik korán keltek, a sűrű
ködön keresztül, mint pokoli árnyalakokat láthatták a hegyes
süveges bakó legényeket az égő katlan körül forgolódni, melyben
szörnyű szerszámaikat tüzesítették, s a kezeiket melengették, hogy
a munkánál ne legyenek elgémberedve.</p>
<p>Mikor hetet ütött a székes egyház toronyórája, a bástyaőr az
öreg dobbal háromszor jelt adott s arra a város tornyában
megszólalt a szegény bűnösök csengetyűje, szomorú, szívreszkettető
hangú lélekharang; melyre megnyilt a városház kapuja s mint szokás,
legelől jött lóháton a bakó, azután az elitéltek; legutól a
tanácsosok: a főbiró, a főrector, a conrector, a syndicus és a
fürmender. Ezek egy átelleni ballustradeon foglaltak helyet,
középett a főbiró; a bakó pedig felhágott az emelvényre.</p>
<p>A fejvesztésre itélt polgárkatonát bajtársai kisérték a
vesztőhelyig. Kassai polgárnak az a kiváltsága volt, hogy ha
kivégzésre lett elitélve, szabadon, láncz nélkül mehetett a
vérpadig, tarthatott beszédet a néphez, elbucsúzhatott családjától,
barátaitól, s nem tartozott tűrni, hogy a bakó hozzá nyúljon.</p>
<p>Az elitélt polgár derült arczczal, felemelt fővel jött, két
bajtársa karjába öltött kézzel, a kik vigasztalták. Ő meg
visszavigasztalta őket.</p>
<p>– Sebaj komám! Csigavér! Máson is megesett ez már. Nekem nem
baj, másnak nem fáj. Áldja meg az Isten, a kik itt maradnak!</p>
<p>Aztán megölelte, megcsókolta sorba a kis gyermekeit s
szétosztotta a komái közt.</p>
<p>– A kis fiamat neked adom, a kis leányomat te rád hagyom.
<span class="pagenum"><a name="Page_251" id=
"Page_251">-251-</a></span></p>
<p>És így sorba valamennyit.</p>
<p>– Ki sir itten olyan nagyon?</p>
<p>A főbiró sirt ott a menyezet alatt; nem állhatta ezt ki hangos
zokogás nélkül.</p>
<p>Az elitélt megszánta biráját s odaszólt hozzá:</p>
<p>– Ne sirjon főbiró úram. Igazságos itéletet mondott ki rám.
Megérdemeltem ezt a halált. Áldja meg az én Istenem! Egy csepp
vérem se nyomja a lelkét soha; mert az igazságos itélet volt!
Fordítsa félre a fejét, takarja el a szemeit, ha rosszul esik
látni, mikor azt végrehajtják.</p>
<p>De Kalondai Bálint nem takarja el a szemeit; hanem parancsolt
nekik, hogy ne sirjanak, de nézzék végig a jelenetet.</p>
<p>Tanult!</p>
<p>Tanulta, hogyan kell bátran, nem ingadozó léptekkel felmenni
azon a hét lépcsőn, derült arczczal megveregetni a vállát a
hóhérnak, megkérdeni tőle, hogy elég éles-e a szerszáma? s azután
köszöntetni az otthonvalóit.</p>
<p>A polgár maga leült abba az alacsony székbe, összetette a
térdein a kezeit és elkezdé énekelni az ismeretes zsoltárt:</p>
<div class="poem">
<div class="stanza"><span class="i0">«Ne szállj perbe én
velem:<br /></span> <span class="i0">Óh én
édes…..»<br /></span></div>
</div>
<p>Csak idáig énekelhette. Azt, hogy «Istenem» már a trónja
zsámolyánál mondhatta el az ő Urának.</p>
<p>Bálint megtanult valamit.</p>
<p>Ezután következett a másik, sokkal iszonyítóbb jelenet.</p>
<p>A boszorkányt hozták elő.</p>
<p>Ez már nem viselte békén a sorsát. Rúgott, harapott, karmolt;
szidta a szenteket és az embereket s invitálta az ördögöket, hogy
jőjjenek a segítségére. Úgy kellett erőszakkal a pelengér-oszlophoz
megkötni.</p>
<p>S ez undorító küzdelemben a Kaczenreiter Henrik gyönyörűségét
találta. <span class="pagenum"><a name="Page_252" id=
"Page_252">-252-</a></span></p>
<p>A bakó rettenetes kiváltságai közé tartozott a halálra
kínzottakat még szóval is kicsúfolni, lelkileg is megkínozni.</p>
<p>– Hehő! átkozott vén boszorkány! Kezem alá kerültél
valahára.</p>
<p>– Én szoptattalak, te kutya! Boszorkánytejet szívtál; attól légy
ördöngössé!</p>
<p>– Gyere csak boszorkányok királynéja, hadd koronázzalak meg!</p>
<p>Azzal fejére tette a három fából alkotott koronát s egyet
csavart rajta.</p>
<p>Babura Pirka odafordítá az arczát Kalondai Bálinthoz s
hozzákiáltott:</p>
<p>– Biró! vetesd le fejemről ezt a koronát; mert fáj!</p>
<p>A bakó röhögve mondá neki.</p>
<p>– No majd mindjárt hozok neked enyhítőt, hogy ne fájjon s kezébe
vette az áztatott nyirfa seprőt s megint egyet facsart a
koronán.</p>
<p>A kínzott nő felordított.</p>
<p>– Biró! öless meg egyszerre, hogy meghaljak!</p>
<p>– Ne félj, majd feltámasztalak én! ingerkedék vele a bakó s
megragadta vállán az öltönyt s azt leszakítá róla, hogy hozzáférjen
a testéhez a korbácscsal.</p>
<p>Azt a császárpiros öltönyt, a miben a Bálint a Mikhált
megszerette.</p>
<p>De Henrik is ráismert arra az öltönyre.</p>
<p>– Nézd, még most is az a ruha van rajta, a mit a feleségemtől
lopott el. Tolvaj! Gyujtogató! S az alatt hagyta süvölteni a
korbácsot a levegőben.</p>
<p>– Megütsz? hóhér! Visszaütlek, hóhér! Én sütök a pofádra olyan
billogot, hogy ott viseled holtig! Te kakaslovag! Te szarvas állat!
Megkoronáztál? Megkoronázlak én jobban! A te feleséged, a te szép
Mikhálod most is él s annak a birónak a szeretője ott ni! – Nesze
két szarv a fejedre: viseld!</p>
<p>A hóhérlegények kaczagni kezdtek. <span class="pagenum"><a name=
"Page_253" id="Page_253">-253-</a></span></p>
<p>E szóra a dühbe jött férj olyat ütött a korbácsa ólomgombjával a
gúnyoló fejére, hogy az nem beszélt többé semmit ezen a földön, s
azzal a vérpad szélire ugorva, kezét a korbácscsal kinyújtá Bálint
felé.</p>
<p>A tanácsurak elszörnyedve ugráltak fel helyeikről
valamennyien.</p>
<p>Bálint pedig nyugodt, csendes hangon mondá:</p>
<p>– Úgy van, – igaz!</p>
<p>Ekkor aztán Zwirina Ágoston így szólt hozzá:</p>
<p>– Most van már itt az ideje: letenni a főbirói pálczát Kalondai
Bálint uram!</p>
<p>Bálint átnyujtá a pálczáját s aztán leszállt az emelvényről s
hazament.</p>
<p>Senki sem kisérte: egyedül ment.</p>
<p>Mikor hazaért, szép Mikhál az arczáról olvashatá a
szerencsétlenséget.</p>
<p>– Mindennek vége. El vagyunk árulva és nyilván bevádolva.</p>
<p>Szép Mikhált nem zavarta meg ez a hír: készen volt rá.</p>
<p>– Most csak egyre kérlek, szólt Bálintnak, s azt kell, hogy
megengedd, ha szeretsz. Egyetlen egy védelmünk van. Ez az, hogy
Kaczenreiter Henrik álorczás volt: mikor elvett, másnak hazudta
magát atyám előtt, mint a mi volt. Ez házasság megsemmisítő
akadály. Védhetnők magunkat azzal, hogy nem voltam törvény szerint
neje, csalással vett el, erőszakkal tartott magánál. De én kérlek
téged, ne mondjuk el ezt a védelmet. Szegény apám nem tudja, mi
sorsra jutottam: ne tudja meg soha!</p>
<p>– De nekem is van anyám!</p>
<p>– Csak a szíve fog megrepedni miattad, s aztán az idvezültek
sorába jut. Őt nem vádolja semmiért a belső biró. Ellene volt
annak, hogy engem elvégy. De az én apám maga intézte így, hogy e
rettentő végzetbe jussak: ha ő megtudná e balsorsot, e gyalázatot,
a minek okozója volt, az nem csak halálát okozná: az a
mennyországot is bezárná előtte. <span class="pagenum"><a name=
"Page_254" id="Page_254">-254-</a></span></p>
<p>Bálint megcsókolá szép Mikhálját.</p>
<p>– Igazad van. Nem fogjuk magunkat védni.</p>
<p>Ebben a nyomban ott termett náluk a jó Simplex.</p>
<p>– Bajtárs! Gyorsan lóra kapjatok. Még nincsenek bezárva a kapuk.
Tizenkét jó barátod összeállt, hogy futástokat elősegítsék. Nincs
gondolkozni való idő. A tanács fölöttetek deliberál.</p>
<p>Erre Bálint azt mondá:</p>
<p>– Ha magam volnék egyesegyedül, a kit üldöznek, nem mondom, hogy
el nem menekülnék; de ketten vagyunk hozzá, s inkább legyen a fejem
odadobva a porba a Mikhálom feje mellé (ti majd fölveszítek azokat
onnan s lemossátok róluk a port), hogy sem az ő neve az enyim
mellett legyen a pelengérre felirva, a mit senki le nem törülhet
rólunk többé. Mi helyünkben maradunk, és bevárjuk azt, a minek
jönni kell.</p>
<p>– Így is jól van. Mondá a Simplex. De hát védjétek magatokat. A
legelső szabály, tudod: «si fecisti, nega». Eltagadjuk a vádat
emberül. Itt vagyok megesküdni rá, hogy láttam a két szememmel,
mikor a Vihodár kastélyában a Henrik felesége bennégett. Egy
pinczével alább vagy feljebb a pokolban, nekem nem tesz
különbséget. Különben is a VIII. parancsolat csak azt mondja, hogy
«ne tégy a felebarátod ellen hamis tanubizonyságot!» de azt egy
szóval sem mondja, hogy «mellette ne tégy!»</p>
<p>– Nem, jó Simplex. Azt mi nem teszszük. Ha Mikhálom azt mondaná,
hogy ő nem volt Henrik felesége soha, hogy ő más személy, akkor azt
fognák tőle kérdezni, hogy ki volt hát? Hol született, ki az atyja?
Ezt pedig ő nem fogja megmondani soha. Érted-e miért?</p>
<p>– Értem bajtárs. Az apja fehér hajszálaiért.</p>
<p>– S ha e kérdésre nem felelne, akarnád-e, hogy az én bálványomat
a kínvallatás alá vonják?</p>
<p>Bálint féltve szorítá magához a remegő teremtést, míg a Simplex
a fogait csikorgatta s az ökleivel verte a saját koponyáját.
<span class="pagenum"><a name="Page_255" id=
"Page_255">-255-</a></span></p>
<p>– És elvégre is! szólt Bálint büszkén felemelve fejét. Inkább
meghalok százszor és látom a feleségemet előttem meghalni, hogy sem
én, a kis-szebeni peczérrel szemközt állítva, egy hazug szót ejtsek
ki ajkamon és piruljak előtte! Fusson ki inkább a vérem a földre,
de ne szökjék az arczomba! – Én hazudjam ez ember előtt félre
fordított arczczal? De szemközt akarok vele állani bátran és
megmondani neki az igazat és aztán a szeme közé köpni!</p>
<p>– Helyesen, Bálint! Úgy cselekszel, a hogy igazi ember tesz!
szólt maga is elragadtatva a Simplex, míg a szép Mikhál férje
lábaihoz borult és a kezeit csókolá. – Már most hát csak az utolsó
ajánlatunkat fogadd el. Ha sem futni nem akarsz, sem tagadni; akkor
a tizenkét jó barátod kezesnek áll érted a tanács előtt életével és
minden vagyonával, hogy szabad lábon védhesd magadat.</p>
<p>– Ezt köszönöm nekik: s bizony nem vallanak velem szégyent.</p>
<p>A mint a Simplex eltávozott, jött a város heroldja, törvény elé
idézni Kalondai Bálintot és feleségét.</p>
<p>Sára asszony csak akkor tudta meg, hogy mivel vádolják a
gyermekeit?</p>
<p>Szertelen nagy dühbe jött e miatt.</p>
<p>A mint otthon öltözve volt, még kis subáját sem vette magára,
rohant gyermekei után. Szerette volna látni, ki veszi el azokat az
ő kezei közül?</p>
<p>«Bolondok! Istentelenek! Rágalmazók! kiabált utcza hosszat.
Ürügyet kerestek, hogy a fiamat elpusztítsátok, az egyetlen igaz
hazafit, mikor mind eladtátok magatokat. Hogy a kénköves tüzeső
emészsze el az egész várostokat!»</p>
<p>Befúrta magát a vádlottak után a tanácsterembe. Az alabárdosok
útját akarták állni, azokat jobbra-balra taszította az ajtófélhez s
utat tört magának a zöld asztalig. Alig tudta addig tartóztatni
magát, a míg a syndicus felolvasta a vádlevelet, mely szerint
Kalondai Bálint elszöktette <span class="pagenum"><a name=
"Page_256" id="Page_256">-256-</a></span> Kaczenreiter Henrik
feleségét s együtt élt vele törvénytelen házasságban.</p>
<p>Dehogy engedett volna Sára asszony valakit mást hamarább szóhoz
jutni a válaszadásban.</p>
<p>– Hazugság, rágalom, szemtelen gyalázatos koholmány az egész!
Hogy az én menyem, Milka, valaha a kis-szebeni bakónak a felesége
lett volna. Állj elő, te veres ruhás pojácza: és mutasd elő azt a
házasságlevelet, a mely szerint az én menyem, Milka, valaha
tégedet, a kis-szebeni peczért választott volna törvényes ferjének!
Tégedet; te veres szelindek! ez a jámbor teremtés, a ki olyan, mint
egy angyal. Vagy add elő, ha tudod, nevezd meg itt azt a papot, a
ki ezt az angyali lelket itt, teveled, pokol fajzatával, emberek
nyúzójával, kutyaverő csamangóval az oltár előtt összeesketett
volna.</p>
<p>Henrik megrettent: még a szakálla is remegett a vaczogó állán, a
mint ez asszony eként megtámadta; mert hogy vele, a bakóval
eskették volna össze Mikhált, azt bebizonyítani nem tudta volna. Ő,
mint lelkész vette azt el. Csalással vette el. S az most ki fog
derülni. Csak úgy kapkodott a felelet után.</p>
<p>De még jobban megrettent Mikhál. Ijedten szorítá meg Bálint
kezét.</p>
<p>S arra Bálint felemelé nyugodt, méltóságteljes hangját s Henrik
felé fordulva, mondá:</p>
<p>– Én megtiltom kendnek, hogy e kérdésre feleljen! Senkinek semmi
köze ahhoz. Én elismerem és bevallom, hogy feleségem azon embernek
a hitvese volt. Elvettem őt tőle; mert szerettem. Elvettem őt tőle;
mert jobb neki meghalni velem együtt, mint élni amaz emberrel
együtt. Miért tettem? arról csak Istennek felelek meg, s az ő
bosszuálló cherubimjainak!</p>
<p>– E földön pedig nemes Kassa városa törvényszékének; monda a
főrector, ki főbiró nemlétében a tanácsban elnökölt. Kegyelmed
ismeri a törvényt: tudni fogja, hogy az ilyen bűntettnek büntetése:
halál. <span class="pagenum"><a name="Page_257" id=
"Page_257">-257-</a></span></p>
<p>– Bevárom azt.</p>
<p>– A mi megítéltetett.</p>
<p>Szép Mikhál kezeit összetevé keblén s martyr-arczát az égre
emelve, megdicsőülten tekinte fölfelé, míg Bálint erős karja
kebléhez szorítva tartá.</p>
<p>De a bekövetkezett ünnepélyes csendben felhangzott Sára asszony
szivszakasztó sikoltása.</p>
<p>– Én appellálom az itéletet!</p>
<p>– Hová mi tőlünk? kérdé a főrector kegyetlen, hideg szóval.</p>
<p>– A nagyfejedelemhez.</p>
<p>– Az fogságban ül lengyel rabságban.</p>
<p>– A királyhoz, a császárhoz!</p>
<p>– Az meghalt. – Szólt rá tompán ugyanazon vigasztalan
hangon.</p>
<p>– Tehát appellálom az Istenhez! kiáltá az anya elkeseredett
indulatában.</p>
<p>E kiáltás után mély csend következett, egy pókhálóba akadt légy
vergődését meglehetett hallani. E mély csendben egy tompa föld
alatti hang kondult meg, e választ dörmögve:</p>
<p>– «Az meg alszik.»</p>
<p>A bakó szájából szaladt ki ez a szó.</p>
<p>Mire a zöld asztal mellett ülő esperes felkelt s úgy üté arczul
a megszólalót, hogy annak a száján kiömlött a vér.</p>
<h2>HARMINCZÖTÖDIK FEJEZET.</h2>
<p class="summary">Nem minden akeppen tewrteenic az vilaagon, a
mint elewre kifvndaaltatott wala.</p>
<p>Teljes diadalát ülte már a Zwirina család a Kalondaiak fölött.
Megfizettek nekik a templomi megszégyenítésért, a tornában
megveretésért; sértett büszkeségükért bőségesen.</p>
<p>A tanács által kimondott itélet úgy hangzott, hogy mind a két
vétkes feje vesztésével büntettessék; az asszony <span class=
"pagenum"><a name="Page_258" id="Page_258">-258-</a></span> elébb.
És azután a lefejezett tetemek nem a temető megszentelt földébe,
hanem a temető árokba takaríttassanak el, a hol a város szamarai
legeljék le sirjaikról az ott megtermő bógácsot.</p>
<p>Ez az utóbbi sulyosítása volt a büntetésnek.</p>
<p>De emlékezetes példát kellett szolgáltatni és elégtételt adni a
megsértett közerkölcsnek, mely mélyen föl volt háborodva azon
vakmerőség miatt, hogy egy ily gonosztevő még a város legmagasabb
hivatalára is feltolakodott s egy becstelen személy, ki mint másnak
a hites felesége, tiltott szerelemben élt egy férfival, az első
helyet merte bitorolni a templomban, s a legelőkelőbb társaságokat
is jelenlétével megfertőztette és oly hosszú ideig méltatlanul
fogyasztá a ráhalmozott nagy tiszteletet. Ez oly bűn, a mit az egy
halál maga ki nem engesztel; hanem azt még a siron túl is sujtolni
szükséges.</p>
<p>Hanem annyi emberség még is volt a birákban, hogy Kaczenreiter
Henriknek megtilták a feleségét saját kezével kivégezni. A
csábítóval már elbánhat tetszése szerint.</p>
<p>És ismét hangzott a szegény bűnösök lélekharangja: a városház
kapuja újra megnyílt, s a szomorú nászmenet közepén ott jött az
elitélt pár: egymást támogatva. Mikhál hófehér ruhában, szép haja
fehér szalaggal átkötve, Bálint pedig ünnepi öltözetében,
rókatorkos mentéjében, hosszú haja a vállait verte.</p>
<p>A tanácsbeliek elfoglalták a menyezetkarzatot, közepén ült
Zwirina Ágoston.</p>
<p>A gyászpadhoz érve, Bálint felsegité Mikhált a lépcsőkön, ki
könnyed léptekkel haladt fel azokon.</p>
<p>A távolban egy asszony átkozódásait lehetett hallani, kit az
alabárdosok erővel tartottak vissza, hogy zavart ne csináljon: Sára
asszony volt.</p>
<p>Mikor fölértek a fekete posztóval bevont emelvényre, a Bálint
megcsókolgatá a Mikháljának az orczáját és kezeit.</p>
<p>– Megbocsátasz-e nekem?</p>
<p>– Nincs miért megbocsássak. <span class="pagenum"><a name=
"Page_259" id="Page_259">-259-</a></span></p>
<p>– Szörnyű halálodért…</p>
<p>– Az örökre egyesít te veled.</p>
<p>– Reméled, hogy ismét látjuk egymást?</p>
<p>– Várok rád az ég kapujában, míg megjösz.</p>
<p>– S ha én pokolra jutok bűneimért?</p>
<p>– Kikönyöröglek onnan az én Istenemtől.</p>
<p>– Akarsz-e imádkozni még?</p>
<p>– Békesség van már szivemben.</p>
<p>– Amen…</p>
<p>Azzal leülteté őt arra a kis székre. Hosszú nagy haját felköté
tekercsbe azzal a fehér szalaggal.</p>
<p>Mindkettőjük számára ott állt egy-egy vaskoporsó.</p>
<p>Az öreg legény pallosára támaszkodva állt a kis szék
mellett.</p>
<p>Mikhál ráismert és megszólítá.</p>
<p>– Mátyás mester, úgy-e jó asszonya voltam mindig?</p>
<p>– Bár ne lett volna az soha. Dörmögé a kemény férfi.</p>
<p>– No hát úgy bánjék majd velem, s jutalmazza meg az Isten.</p>
<p>Bálint azt kérdezé tőle:</p>
<p>– Bekössem-e szemeidet?</p>
<p>– Csókold le. S hunyva maradnak.</p>
<p>Nem is nyiltak fel, csak a túlvilágon.</p>
<p>Egy villanás, egy suhanás s a sértett emberi törvénynek elég
lett téve: odafenn pedig az angyalok nevetve fogadták a testvérüket
s kérdezék tőle kiváncsian, mi jobb odalenn a földön: az élet, vagy
a halál?</p>
<p>Az emelvény tulsó oldaláról odaugrott Kaczenreiter Henrik, hogy
a holttetemet fölemelje.</p>
<p>– Hozzá ne nyúlj! kiáltá rá oroszláni dörgő hangon Bálint; –
mert olyat ütök rád, hogy előttem szállsz a másvilágra.</p>
<p>Azzal leveté rókatorkos mentéjét s lekiálta a körülálló
sokasághoz.</p>
<p>– Hej fiúk! Ki jön ide nekem segíteni? Annak adom a rókatorkos
mentémet. <span class="pagenum"><a name="Page_260" id=
"Page_260">-260-</a></span></p>
<p>– Itt vagyok én! kiálta egy ismerős hang: a Simplexé. A hű barát
sietett fel a lépcsőkön.</p>
<p>– Segíts őt a koporsóba tennem; mondá neki Bálint. Aztán a mire
kértelek, el ne feledkezzél róla.</p>
<p>S szépen elhelyezé Simplex segélyével a szép Mikhálját abba a
szomorú ágyba, a miből nem költenek föl senkit.</p>
<p>Akkor megölelte a hű fiút s elbocsátá magától.</p>
<p>– Most aztán kettőnkön a sor, Kaczenreiter Henrik; szólt halálos
ellenfeléhez fordulva.</p>
<p>Az esperes, ki a végső vigaszadással odáig kisérte,
figyelmezteté, hogy térjen Istenhez élte végperczében és
imádkozzék.</p>
<p>Bálint elutasítá őt magától.</p>
<p>– Hiszek egy Istenben; de nem abban a vérontó Istenben, a kiben
ti hisztek.</p>
<p>– Ne halj meg egyházi áldás nélkül; figyelmezteté a lelkész.</p>
<p>– Hát kivánhatok már ennél nagyobb egyházi áldást, mikor a pap
egyúttal a hóhér, a ki a fejemet leüti.</p>
<p>A körülálló közönségnek pedig nagyon tetszett ez a
feleselés.</p>
<p>Bálintra is elragadt az, a mi e szomorú szinpadnak oly
sajátszerű komédiája, s a mit akasztófa-humornak neveznek. Az
előtte lejátszott szinészek szellemei repkedték körül, azok súgták
talán a fülébe e keserű csípdeséseket.</p>
<p>– Hát jó barátom, enyelgett Bálint Henrikkel. Ma van-e nálad,
vagy tegnap? Olyan keresztbe állnak a szemeid, mintha nem aludtál
volna az éjjel. Félek, hogy nem oda vágsz, a hová nézesz.</p>
<p>Igaz, hogy Henrik egész éjjel ivott. Szivét erősítette volt.</p>
<p>– No hát, hogy parancsolod a hajamat felkötni? szólt Bálint,
leülve eléje a kis székre, s ugyanazzal a fehér szalaggal, mely
Mikhál hajfürteit átszorítá, (most már piros szalag volt az) saját
dús hajzatát is felkötve a feje tetejére. – Elég jól van-e így?
<span class="pagenum"><a name="Page_261" id=
"Page_261">-261-</a></span></p>
<p>– Még magasabban kell. Monda neki Kaczenreiter.</p>
<p>– Még is magasabbra? No így már csak jó lesz.</p>
<p>Ez a megvető mókázás egészen dühbe hozta a bakót. Ellenfelének
lelki gyötrelmében nem gyönyörködhetett. Az lenézte őt még a halál
küszöbén is. Külömben nem volt Bálintnak természete a hetykeség:
most szeretett kötekedni. Ebben volt kifejezve legmélyebb megvetése
minden ellensége iránt.</p>
<p>– No páter Vihodár, – ha te készen vagy: én már készen
vagyok.</p>
<p>Henrik szivét elöntötte a düh s a düh rosz czélzó, a felemelt
pallossal éppen odatalált, a hol Bálint fején legsűrűbbre volt
csombókolva a haj, s ez ütés által maga is félrelódult, annyira,
hogy elbotlott, oldalt bukott s úgy ütötte halántékát a Bálint
számára készen álló koporsó szegletébe, hogy elszédült bele.</p>
<p>Az volt aztán a riadal a népsokaság között, mikor a palloscsapás
után az elitélt ugrott fel a vérpadról s a bakó maradt a deszkán
elterülve.</p>
<p>– Bocsásd szabadon! ordítá a nép egy része. Ha a bakó rosszul
talált, az elitélt kegyelmet kap! – Más rész pedig azt kiáltá, hogy
vegye fel a pallost a másik bakó s végezzen az vele.</p>
<p>Bálint e zaj közepett szétnézett a vérpad magaslatáról.</p>
<p>Hallotta a biztató kiáltásokat alulról. – Látta a karzaton
ellenségei felháborodott csoportját, kik «veszítsék el» szókat
kiáltozának felé. – Látott a néptömeg között egy kétségbeesett
asszonyt erőszakkal a vérpad felé törni, s anyjára ismert benne.
Egy pillantást vetett megölt kedvesére s arra, mint a villám,
száguldott át agyán egy gondolat.</p>
<p>«Ide Bálint, ide!» Ez Simplex hangja volt.</p>
<p>Bálint leszökött a néptömeg közé a vérpadról.</p>
<p>«Utána! Fogjátok meg!» kiáltozák a tanácsurak a vérpadot
körülálló drabantoknak.</p>
<p>A néptömeg sűrű volt: ember-ember hátán állt. De a <span class=
"pagenum"><a name="Page_262" id="Page_262">-262-</a></span> merre
Bállint kitört, ott egyszerre sikátor nyílt előtte, s az megint
összezáródott az üldözői előtt. Ő rá senki sem tette a kezét a nép
közül. Simplex és társai fedezték a futását.</p>
<p>Kimenekült a néptömegből. – Neki az utczának. Utána az üldözők.
– A főrector a magasra emelt arany gombú bottal, maga a felocsúdott
bakó a pallossal, a drabantok az alabárdokkal.</p>
<p>Bálint egy nyitott kaput talált az utcza végén: azon
bemenekült.</p>
<p>Az a kapu bezáródott utána.</p>
<p>S mikor az üldöző csoport megérkezett s elkezdett dörömbözni a
kapun, hogy nyissák ki: felnyilt az és kilépett rajta Hieronymus, a
jezsuiták vicáriusa, kezében a függő pecsétes oltalom-levéllel.</p>
<p>– Vissza innen! Ez a ház «asylum.»</p>
<p>Az volt a jezsuiták kolostora.</p>
<p>E küszöbön megszünt a világi hatóság minden hatalma.</p>
<p>És íme csoda módra beteljesedett a vicárius szava, hogy azok a
betűk, a miket a Bálint azon okmány aláirásakor sorba vetett, olyan
erdőt támasztottak mögötte, melyben megmenekült.</p>
<p>De mikor Sára asszonynak hírül vitték, hogy a fia bemenekűlt a
jezsuiták kolostorába, s most azoknak az oltalma alatt áll, akkor
csak összeroskadt a szegény asszony s azt mondá, hogy «bár inkább
nyugodnék a Mikhálja mellett!»</p>
<h2>HARMINCZHATODIK FEJEZET.</h2>
<p class="summary">(Mellbenn leiratic az hvshagio keddi
bolondozaas.)</p>
<p>Nagy háborúság támadt ebből az esetből. A nemes város
becsületbeli dolognak tartotta, hogy a kit ő egyszer halálra ítélt,
annak a feje el legyen választva a testétől; ellenben a jezsuita
kollegium abban erősködött, hogy a ki <span class=
"pagenum"><a name="Page_263" id="Page_263">-263-</a></span> az ő
kapuján belül menekült, azt a szent helyről erővel elvinni senkinek
nem szabad.</p>
<p>S a maga igazságán kívül mind a két vitatkozó félnek voltak
messzebblátó személyes tervei is.</p>
<p>Azok, a kik a város vezetését Kalondai bukása által kezükbe
kapták, nem lehettek megnyugodva addig, a míg ez az ember él; sőt
félniök kellett, hogy az országos viszonyok gyors változása mellett
még visszakerülhet s akkor jaj lesz az ő fejüknek. A jezsuiták
ellenben arra számítottak, hogy ha Kalondai Bálint megmentése által
ezt az embert hitükre téríthetnék, az egész jezsuita rendnek nagy
támaszát nyernék benne.</p>
<p>Ezért mind a két fél nem volt rest elküldözni a megbizottait a
nádorispánhoz és országbiróhoz, hogy a controversialis ügyben az ő
részére döntsék el az igazságot.</p>
<p>Ez alatt pedig éjjel-nappal őrizték a jezsuita kolostor kapuját,
nehogy Kalondai Bálintot megszöktessék alattomban.</p>
<p>Ketten őriztették. Zwirina Ágoston egy muskétás darabantjával és
Kaczenreiter Henrik egy peczérével.</p>
<p>A bakónak több oka volt a személyes boszúnál arra törekedni,
hogy a Bálint fejét megkaphassa. Ezúttal neki is a torka körül járt
a veszedelem. – Mivelhogy olyan rosz a világ, hogy még a hóhérnak
is vannak roszakarói: még annak is lehetnek irígyei. Henrikről azt
a hírt terjesztették, hogy ittas volt, mikor a kivégzést végre
kellett volna hajtania, azért hibázta el a Bálint fejét. S a
hóhérnak is van hóhérja. A ki őt a piacz közepén arczul veri, ha
egy ilyen szarvas hibát követ el, a miért hivatalvesztésre
itéltetik.</p>
<p>Azért Henrik minden este elment a kolostor kapujába s fennhangon
kiabált fel az ablakokba, szidva a Bálintot, és fenyegetve, hogy ha
még egyszer megkapja, akkor fel fogja négyelni!</p>
<p>Az őrök nem is engedtek a kolostorból semmi gyanus alakot
megvizsgálatlanul kiosonni. Történt, hogy egy <span class=
"pagenum"><a name="Page_264" id="Page_264">-264-</a></span> szolga
meghalálozott a kolostorban: mikor azt temetni vitték, a tanács
elébb felnyittatta a koporsót, hogy meggyőződést szerezzen felőle,
ha nem Bálintot csempészik-e ilymódon ki a szabadba? S ugyanakkor
kemény rendeletet adtak ki, hogy éjjel minden embernél lámpás
legyen, a ki az utczán jár; a ki lámpás nélkül találtatik,
becsukassék: úgy hogy e felől gúnyverset is csináltak a
kassaiakra.</p>
<p>Végre lejött az országbiró határozata a menhely kérdésében.</p>
<p>Az pedig ekképen hangzott:</p>
<p>«Minthogy a jezsuitáknak szabadalmuk van kolostorukban menhelyet
tartani: ellenben tiltva van nekik más vallásbelieknek
erőhatalommal letartóztatása; annálfogva a hozzájuk menekült
Kalondai Bálintot csak azon esetben tarthatják továbbra is védelmük
alatt, ha áttér a római egyház kebelébe; ha pedig megmarad a régi
hiténél, akkor tartoznak őt a törvényszéknek kiszolgáltatni.
Melynek meggondolására Kalondai Bálintnak nem több, mint három napi
idő engedtetik».</p>
<p>Furfangosan volt ez kigondolva! s e határozattal meg voltak
elégedve a jezsuiták is, meg a Zwirina párt hivei is. Amazok
számítottak rá, hogy a vérpadról menekült elitélt, inkább enged a
fején egy kis tonsurát véghezvitetni, mint azt a nagy operatiót, s
inkább lemond Calvinus János barátságáról, mint az életről, s ez
nagy diadal lesz rájuk nézve. – És azután Zwirináékra nézve is nagy
diadal lesz vala az. Az egész magyar párt, mely nagyrészt
kálvinista volt, meg lesz alázva a főcurátorának kitérése által.
Kalondai Bálint így is le lesz nyakazva: megölve, eltemetve.</p>
<p>Mikor ezt a határozatot meghallá Sára asszony, azt mondá a
Simplexnek, a ki szomorúsága napjaiban mindig ott volt a
házánál:</p>
<p>– Eredj el a fiamhoz és beszélj vele. Mondd meg neki, hogy
inkább lássam a fejét elvágva a testétől, hogysem <span class=
"pagenum"><a name="Page_265" id="Page_265">-265-</a></span> mint az
ő lelke legyen elvágva az én lelkemtől. Ő érteni fogja a
többit.</p>
<p>De bizony egyebet is beszélt még a Simplex Bálintnak; de azt még
Sára asszonynak sem mondá el.</p>
<p>Elmult a határidőből már két nap. A harmadik volt a hushagyó
kedd. – Bolondok napja.</p>
<p>Bálint még mindig nem közölte végelhatározását, s azt kikellett
mondania esti harangszóig; mert különben hallgatása halálítéletébe
belenyugvásnak vétetnék.</p>
<p>Kaczenreiter Henrik már fel is állíttatá újból a vér padot.
Bálint nézhette azt a kolostor ablakából.</p>
<p>Hanem ezzel most senki sem törődött, farsang utolsó napja volt:
bolondját járta az egész világ. – A mészáros legényeknek ma volt a
napjuk, a mikor a kötélre akasztott lúd nyakának elszakításával
megpróbálkoztak. A melyik elszakította, az lett az első legény.</p>
<p>Egész nap lármás maskarák jártak alá s fel a városban, loncsos
némbereknek öltözött férfiak, lóháton nyargalászó torzalakok;
délutánra aztán valamenynyi egy tömeggé csoportosult s akkor vitték
eltemetni a farsangot. Versenyzett egymással a legénység, hogy
melyik tudjon magából nevezetesebb bolondot csinálni: egyik
gólyalábakkal toldta ki a lábát, másik rúdratüzött fejkötőtartó
fejjel csinált magából óriást; volt a ki tollseprükből madarat
mimelt, másik kitömte magát potrohos bábnak; ki trombitált, ki meg
kerepelt, ki meg vaskondér fenekén játszotta az öreg dobot.</p>
<p>A legnevezetesebb maskara volt a farsang lovagja. Ezt két ember
képezte. Az egyik volt a ló eleje; az tartotta a ló fejét, mely
bőrből épen úgy volt formálva, mint az igazi lófej, a másik pedig
képezte a ló hátulját, úgy hogy a fejét az elsőnek a derekához
támasztá, s aztán egy hoszszú csojtáros lótakaró körül befedte
őket, a min egy nyereg volt, két kengyelbe akasztott lábbal, mintha
valaki ülne a lovon. Az első ember dolga csupa mulatság volt; az,
ha akart, trombitált, ha megkinálták, ivott; kezében <span class=
"pagenum"><a name="Page_266" id="Page_266">-266-</a></span> volt
egy hoszszú korbács, a kit közelért, ráhúzott vele; hanem a ló
hátulját képező legénynek annál rosszabb helyzete volt: az se
látott, se hallott, mennie kellett folyvást meggörnyedve, a merre
vitték, s ha az első ember jól nem védelmezte, minden azonmenőtől
kapott egy húzást a kidomborodó felére. Azért erre a hivatalra nem
is igen vállalkozott valaki a maga jó kedvéből, hanem büntetésből
szoktak arra relegálni egy olyan kontárlegényt, a ki roszszul tette
le a remeket. – Ebben az időben azonban egy megbukott legény sem
találtatott a czéhekben, annálfogva a kellemetlen lóhátuljának nem
lehetett másból kitelni, mint a szegény jó török fogoly Aliból, a
ki mindenre rávehető volt, ha szépen kérték. Mondta is mindenki, a
mint a toldott lovagot nyargalni látta: «az ott hátul a török Ali:
kilátszik a veres papucsos lába a takaró alól». – Hogy a lovag maga
Simplex, az is nyilvános titok volt.</p>
<p>A farsang lovagja után jött két ökrös fogattal a farsang maga.
Piros koporsója volt, csörgő sipkákkal, álarczokkal körültüzködve.
Hordó fejű óriások, ormótlan nagy gólyamadarak vitték mellette a
bolond czímereket, rúdra tűzve, s követte a koporsót némbereknek
öltözött legények dévaj csoportja, a kik boldogot-boldogtalant
megkináltak a kancsóikkal, s inni kellett, mert különben a nyakába
töltötték.</p>
<p>A bolondos gyászmenet minden czéhmester és minden lelkész lakása
előtt megállt. Azoknak az üdvözletére a menetvezető halálmadár
harsány áldomást mondott, a mit ezek azzal viszonoztak, hogy a
kiürült kancsókat újra megtöltették serrel, borral. A bolond
sekrestyések aztán mindannyiszor felköltötték a farsangot a
koporsóból s megitatták a szemfedőn keresztül. Az is valami legény
volt, a kinek legjobb szerep jutott: neki csak fekünni kellett és
inni.</p>
<p>Mikor a bolondos gyászmenet a jezsuiták kolostora elé érkezett,
akkor is ott állt az ajtó mellett két felől <span class=
"pagenum"><a name="Page_267" id="Page_267">-267-</a></span> a két
fegyveres őr: a város drabantja s a bakó szolgája.</p>
<p>A csintalan lármás had azokat is körülfogta, s míg a
gyászszekér, kárpitos mennyezetével, zászlóival, óriás kisérőivel
elállta a kapu környékét, egy dévaj menyecskének öltözött suhancz
nyakába borult a drabantnak s azt összevissza csókolta, ölelte, míg
egy hegyes orrú vakvarjú a hóhérlegényre erőszakolta rá a kupáját s
kényszeríté, hogy azt kiürítse fenékig, utoljára a fejébe nyomta a
kupát.</p>
<p>Csak egy perczig tartott az, de az a percz elég volt arra, hogy
a kolostor ajtaja egyszer kinyiljék s egyszer becsukódjék. Hogy
közben mi történt? azt csak a beavatottak tudták.</p>
<p>Aztán ment a bolondos csapat nagy zsivajjal megint odább.</p>
<p>A mint azonban a miskolczi kapu elé értek, ott elállta az
útjokat Zwirina főrector az alabárdosaival.</p>
<p>– Hová mentek? kérdezé a farsang lovagjától.</p>
<p>Simplex pedig egy tollsipot tartott a szájában, azon keresztül
beszélt recsegő-sipegő madárhangon.</p>
<p>– A meghalt farsangot viszszük eltemetni!</p>
<p>Zwirina Ágoston pedig élt a gyanuperrel. Hej okos ember
volt!</p>
<p>– Hadd lássam, meghalt-e igazán az a farsang?</p>
<p>S azzal lerántá a szemfedőt a koporsóban fekvő alak
arczáról.</p>
<p>Az pedig felült a koporsóban s a milyen nagy szája volt, azt
széthúzva, elkezdett a főrector szeme közé röhögni. Valami kefekötő
legény volt. S erre aztán lett rengeteg kaczagás, vihánczolás a
bomlott had között. Mindenki eltalálta, hogy a főrektor most
Kalondai Bálintot kereste a koporsóban.</p>
<p>A vén Zwirina erre meg is haragudott, el is szégyenlette magát.
«Vihetitek a pokolba!» kiáltá a bolond hadnak s tréfás nyomatékul a
nádpálczájával jót húzott a <span class="pagenum"><a name=
"Page_268" id="Page_268">-268-</a></span> farsang lovagjának
második részére. – Mire az, megütött ló szokásakint, kirugott a
ballábával, s úgy oldalba teremté a főrektort, hogy az felbukott
tőle: még a piros papucs is lemaradt a ló hátulsó lábáról s arra
elkezdett az, ijedt lókint, nyargalni előre; a Simplex mint egy
vasárnapi lovas, a kit elragadt a paripája, kiabált a népségnek,
hogy fogják meg a lovát s húzta a kantárt a fa lófej szájában
vissza, tettetett erővel; a röhögő had pedig csak annál jobban
ütötte azt hátulról: úgy hogy a farsang lovagja messze előre
vágtatott, a kiséret el-el maradozott tőle; egyszer aztán, mikor a
temető közelébe értek, a Simplex belefújt egy rézsípba, annak az
éles hangjára két legény bukkant fel a temetőárokból, egy
felkantározott paripát hozva elő.</p>
<p>A Simplex ekkor elkiáltá magát:</p>
<p>«Valentine, ecce tuum Bucephalum!»</p>
<p>Mire a lóhátulját képző alak hirtelen kiugrott a takaró alul.
Nem a török Ali volt az; hanem Kalondai Bálint.</p>
<p>A halálra ítélt felkapott a lovára s elvágtatott, ki a
világba.</p>
<p>Simplex és társai, kik a cselszövényt végrehajták, ledobálták
magukról a maskarákat a temetőárokba s aztán megkerülve a várost, a
lőcsei kapun tértek vissza, a saját becsületes ártatlan pofáikkal,
mint a kik semmiben sem tudósok.</p>
<p>Török Alit a kolostor ajtóban cserélték ki Bálinttal.</p>
<h2>HARMINCZHETEDIK FEJEZET.</h2>
<p class="summary">Ez penig zool az hamwazo zeredai
penitentziarvl.</p>
<p>Mikor a Zwirina Ágostonnak hirül hozták, hogy a Kalondai Bálint
szerencsésen elillant, a nagy kövér embernek csak egyszerre
elkékült az ábrázatja s ott nyomban megütötte a guta. Oly hirtelen
érte ez a halálveszedelem, <span class="pagenum"><a name="Page_269"
id="Page_269">-269-</a></span> hogy még csak testamentumot sem
tehetett; mikor hazavitték, már akkor senkivel se volt baja ezen a
világon.</p>
<p>Ez a rendkivüli eset nagy felháborodást okozott az egész
városban. Az ismerősök egész proczesszióval tódultak a halottas
házhoz, s lett nagy sirás és jajgatás a Zwirináék udvarán.</p>
<p>Azt pedig csak egy kőkerítés választá el a Kalondai ház
udvarától.</p>
<p>Mikor a Sára asszony áthallá azt a jajveszékelést odaát a
szomszédban, s aztán megtudá annak az okát: fiának megmenekülését s
a főrektornak e fölötti boszújában történt rögtöni halálát, akkor
kiült a folyosó alá s daczára a februáriusi csípős hideg estének,
elkezdé a szent Dávid zsoltáraiból énekelni azokat, a miket e
kegyes zsidó király az ő ellenségeinek a megszégyenülésére
szerzett, s mentül hangosabb volt a sirás hangja odaát: annál
hangosabban énekelte ő ama boszúállástól ujongó zsolozsmákat.</p>
<p>Ki tilthatta azt meg neki?</p>
<p>Hogy a kegyetlen nagy átkozódásokat, miket a királyi énekes
zengő rhytmusokba szedett, el ne énekelje családja megrontójának
ravatala fölött. Szent énekek azok.</p>
<p>De még a temetés napján is kiült a háza erkélyére s míg odalenn
pap és kántor énekelte a halott fölött az engesztelő búcsúztatót, s
a gyászbaöltözött családbeliek zokogása kisérte a gyászdalt, addig
az özvegy mészárosné, fehér ruhába öltözve, mintha örömanya volna,
beleénekelt a hymnusba és zokogásba s sorba vevé a bosszúállásról,
az ellenség megszégyenítéséről zengő rettenetes zsoltárokat.</p>
<div class="poem">
<div class="stanza"><span class="i0">«Uram kihoztad a koporsóból az
én lelkemet<br /></span> <span class="i0">S vetetted a koporsóba az
én ellenségemet.<br /></span>
<p class="i7">XXX-ik zsoltár.</p>
</div>
</div>
<div class="poem">
<div class="stanza"><span class="i0">Ellenségimnek szidalma
lettem,<br /></span> <span class="i0">Szomszédim rámtörtek
körülöttem,<br /></span> <span class="i0">Barátaim elfutottak
tőlem.<br /></span> <span class="i0">Legyen nekik gyalázatjuk
bőven<br /></span> <span class="i0">Nyugodalmuk koporsó
méhében.<br /></span>
<p class="i7">XXXI-ik zsoltár.</p>
</div>
</div>
<p><span class="pagenum"><a name="Page_270" id=
"Page_270">-270-</a></span></p>
<p>Ki tilthatta azt meg neki? Szent énekek voltak.</p>
<p>És azontúl mindennap, mikor elszunnyadt minden ember,
legcsendesebb volt az éjszaka, kihangzott az ő nyitott ablakaiból a
földre hullott ellenségek fölött tomboló zsoltár.</p>
<p>Ki tilthatta meg egy elhagyott özvegynek, hogy ő a szent
dalokhoz folyamodjék, megkeseredett szivének vigasztalására?</p>
<p class="center">* * *</p>
<p>A Kaczenreiter Henriket pedig harmadnapra elcsapták a
hivatalából; a mért kontár vágása által csuffá tette hivatala
méltóságát, a város tekintélyét és a törvény erőhatalmát.</p>
<p>Ugyanazon gyászpadon, melyet maga emeltetett, tépte le róla a
veres palástot, fejéről a skarlat süveget a saját öreg legénye, s
végre a nyakában függő nagy ezüst pecséttel, a mi királyi adomány
volt, háromszor arczul csapá őt a nép előtt, s aztán elkergeté, a
sokaság gúnyhahotája között.</p>
<p>Mi lett belőle tovább? Egy elcsapott hóhérból? Hol végezte az
életét? azt senki sem jegyezte föl.</p>
<h2>HARMINCZNYOLCZADIK FEJEZET.</h2>
<p class="summary">(Leiratic, mell soc kiseertetec laknak ees
ieztenec az cimeteriumokban.)</p>
<p>A megcsúfolt párt emberei nem hagytak fel azonban Kalondai
Bálint üldözésével.</p>
<p>Mindjárt in flagranti lovas perzekutorokat indítának utána, a
kik a menekülőt nyomról-nyomra is üldözték: azonban a forrói
csárdánál, mikor már jól közel érték volna, eléje jött ismét két
férfi, kik ott vártak reá pihent vezeték-lóval. A szökevény arra
felkapott, s üldözői jónak látták elmaradni tőle elcsigázott
lovaikkal.</p>
<p>Az új Fürmender, az ifjú Zwirina Ignácz azonban így okoskodott:
Kalondai Bálint még egyszer vissza fog térni <span class=
"pagenum"><a name="Page_271" id="Page_271">-271-</a></span> magától
Kassa közelébe. Kedvese ott nyugszik a temetőárokban. Nem teheti
azt, hogy vissza ne jőjjön hozzá, azt meglátogatni, a milyen nagyon
szerette.</p>
<p>Azért éjjel-nappal elbújva tartának kilencz muskétást a
temetőárokban, a hol a szép Mikhál volt elhantolva, hogy ha eltalál
hozzá jönni a kedvese: azt megfogják, s ha futással akar menekülni,
meg is lőjék.</p>
<p>A csapda fel volt állítva ellene s bizonyos volt, hogy ő abba
bele fog kerülni.</p>
<p>Nem is soká késett. A legelső zivataros éjszakán, a mikor a
bőjti szél az ég egyik szélitől a másikig kergette az idomtalan
felhőket, a lombtalan fák köszöntgettek utánuk, a temetőkertben az
űzött bolygófény ugrált egyik sir völgyéből a másikba: közelgett
egy magányos lovag az avar felől a hostádi temetőhöz.</p>
<p>Egy széltől kidöntött jegenye volt a jele a helynek, hol a szép
Mikhált kell keresni.</p>
<p class="center">* * *</p>
<p>«Ló dobogást hallok;» dörmögé az egyik muskétás az árokban.</p>
<p>«Hátha az ördög jön, kecskebakon lovagolva?»</p>
<p>Ki is lehetne más, a kinek ilyen időben kedve van a sivatag
fenyéren végigvágtatni?</p>
<p>«Nem látod, hogy tánczolnak a lidérczek?» Monda egy harmadik,
felütve a fejét az árokból.</p>
<p class="center">* * *</p>
<p>A temetőkertben fel-fellobbant valami kékes láng a sirok körül,
rémes fényt vetve a siremlékek imádkozó angyalaira.</p>
<p>Aztán úgy tetszett, mintha a zivatar futó táborának rémhangjai
közé egy mély kürthang dallama vegyülne. Valami föld alatti zene, a
mitől az élő embernek lábába beleáll a reszketés, s a fogai
vaczogni kezdenek.</p>
<p class="center">* * *</p>
<p><span class="pagenum"><a name="Page_272" id=
"Page_272">-272-</a></span></p>
<p>«Átkozott strázsahely ez itt!»</p>
<p class="center">* * *</p>
<p>Az éjféli lovag a temető elé érve, leszállt a lováról s azt
megköté egy bodzafához s azután egy tülökkel viszhangot adott az
elébbi kürtszónak: mire a sirhalmok közül újra fellobbant a
kisérteties láng.</p>
<p class="center">* * *</p>
<p>«Hallod! Az ördögök felelgetnek egymásnak.»</p>
<p>«Vagy az ördögök, vagy a Kalondai Bálint.»</p>
<p>«Ha a Kalondai Bálint, akkor az majd a helyünkbe jő s itt
megfogjuk; – ha pedig az ördög: mi nem megyünk a helyébe s nem fog
meg.»</p>
<p>Ez egészen helyes volt.</p>
<p class="center">* * *</p>
<p>A lovag nyitva találta a temető ajtót s bement rajta.</p>
<p>Egyenesen arra felé tartott, a hol a lángot fellobbanni
látta.</p>
<p>Nem lidércz volt ott, nem kisértő lélek; hanem a Simplex
lobbantott fel boszorkányliszt-lángot az őrök ijesztésére s
Bálintnak jeladásul.</p>
<p>– Csendesen! sugá a közeledőnek. Lesnek rád.</p>
<p>– Hadd lessenek; dörmögé Bálint. Kard van velem. Ha ott halok is
meg; beszélni akarok az én kedvesemmel.</p>
<p>– Beszélni fogsz vele. Jőjj utánam. De görnyedj meg, hogy meg ne
lássanak.</p>
<p>Azzal elvezette Bálintot a sírok között, míg egy nagy
siremlékhez nem értek. Veres márványból volt a gula, tetején
megkoszoruzott urnával; a sír környéke be volt ültetve sárga
violával és primulákkal s körül szegélyezve téli zölddel; a
kőlépcsőn hevertek a gyopár koszorúk.</p>
<p>– Nézz ide! szólt a Simplex, tolvajlámpáját kihúzva köpenye alól
és olvasd. <span class="pagenum"><a name="Page_273" id=
"Page_273">-273-</a></span></p>
<p>A pompás síremléken e nevet látta Bálint:</p>
<p>«Zwirina Ágoston!»</p>
<p>Alatta egy hosszú litánia a nevezetes polgár viselt dolgairól s
nagy érdemeiről.</p>
<p>– Mért vezettél engem ide? kérdé felháborodva Bálint; halálos
ellenem sírjához.</p>
<p>– Nem halálos ellened fekszik itt, monda Simplex; hanem a te
szerelmed, a szép Mikhál. Azon éjjel, a melyen ellenségedet
eltemették, mi ketten a jó Alival kijöttünk a temetőbe, felástuk a
szép Mikhál koporsóját s ide tettük a Zwirináé helyébe s most
nyugton lehetsz felőle, hogy kedvesed szentelt földben nyugszik, s
az esztendő minden szakában virággal, zöld ággal lesz fedve a
sírja.</p>
<p>Bálint leveté magát arczczal a földre.</p>
<p class="center">* * *</p>
<p>– Hallod: hogy sírnak a kisértetek! dörmögé az egyik őr a
másikhoz.</p>
<p>– Bizonyosan Belzebub kinozza őket.</p>
<p>– Ne nézz hátra, mert úgy marad a fejed.</p>
<p class="center">* * *</p>
<p>Aztán mikor kisírta magát Bálint, s megnyugodott felőle, hogy
azok a könyek le fognak szivárogni odáig, a kol kedvese alszik s
szebb álmai lesznek tőle, akkor felkelt s azt kérdezé a
Simplextől:</p>
<p>– Nem fog ez a dolog kitudódni?</p>
<p>– Csak hárman tudjuk. Az egyik Ali, a török; azt anyád szabadon
bocsátá, az elment haza Thessaliába. A másik, a ki tudja: a sír. S
az jól tud hallgatni. A harmadik én vagyok s én még jobban
tudok.</p>
<p>Bálint kebléhez ölelte együgyű barátját s csókjaival halmozá el
annak arczát s aztán úgy benne volt a csókolódzásban, hogy
összecsókolá a füvet, a virágokat, a mikkel az a sír fedve
volt.</p>
<p class="center">* * *</p>
<p><span class="pagenum"><a name="Page_274" id=
"Page_274">-274-</a></span></p>
<p>– Hallod, hogy csókolódnak a boszorkányok! suttogá a lesben ülő
drabont.</p>
<p>– Bizonyosan Luczifer enyeleg velük.</p>
<p class="center">* * *</p>
<p>– Hát Zwirina Ágostont hová tettétek, ha Mikhálomat helyeztétek
ebbe a sírba?</p>
<p>– Hát hová tettük volna? A jó embert elhelyeztük a Mikhál
sírjába a temető árokba s most ő fölüle fogják lelegelni a város
szamarai évről-évre a bógácsot.</p>
<p class="center">* * *</p>
<p>– Hallod, hogy kaczagnak a kupczihérek!</p>
<p>– Közéjük nem mennék ilyenkor Kassa városáért.</p>
<p class="center">* * *</p>
<p>Még a szél is folytatta a kisértet-kaczagást.</p>
<p>… Hahhaha – huhhu – hóhó!</p>
<p>Olyan rémséges tréfa: éjfélkor a temetőben hahotázni való tréfa
volt az, hogy szép Mikhál és megölő gyilkosa helyet cseréltek
egymással. Szép Mikhál odafeküdt a virágokkal fedett sírba, a
könyekkel öntözött, a megszentelt földdel betakart ágyba: megölő
gyilkosa pedig kifeküdt a temető-árokba, hallgatni a szamár vemhe
ordítását, mikor a bogácsot rágja fölötte. Hahhaha – ho – ho –
hó!</p>
<p>– Már most beszéltél kedveseddel, siess!</p>
<p>– Isten áldjon. Köszöntsd anyámat. Mondd neki, hogy holnap
indulok a harczba. Eger várát fogjuk víni. Imádkozzék értem, hogy
dicső halálom legyen.</p>
<p>Azzal sietett lovához vissza s vágtatott tova az éjjeli
pusztaságban. A kakasok elsőt szóltak éjfél után.</p>
<p class="center">* * *</p>
<p>– A drómó hazanyargal már országába.</p>
<p>– Minden jó lélek dicséri az Urat!</p>
<hr class="tb" />
<p><span class="pagenum"><a name="Page_275" id=
"Page_275">-275-</a></span></p>
<p>S ha imádkozott Sára asszony azért, a mire a fia kérte, úgy
imája bizony meg lett volna hallgatva oda fenn. Kalondai Bálint
annál a fényes ostromnál, mely Eger várát visszaszerezte
Magyarországnak, hősi halált szenvedve esett el.</p>
<h2>HARMINCZKILENCZEDIK FEJEZET.</h2>
<p class="summary">(Mellbenn mindenkinec weegteere igazsaag
teetetic.)</p>
<p>Zurdoki, a kinek vén emberhez illetlen szerelmessége okozá ezt a
két boldog szivet összetörő tragœdiát, nem hogy okult volna e
siralmas gyászeseten s lelkére vette volna a miatta kiomlott vérét
egy szelid szép asszonynak; sőt inkább a mint Lengyelországban a
vert hadak egy részével hazamenekült (a többit elfogták a krimiai
tatárok s elvitték a félszigetre) azonnal ujabb gonoszságon törte a
fejét.</p>
<p>Ha el nem csábíthatta az egyik szép asszonyt, kivetette a
hálóját a másik után.</p>
<p>Közbejárót is kapott hozzá, készségeset, azért hogy a Babura
Pirka elveszett, maradt még boszorkány elég. Ott volt mingyárt a
Kopanicsár Ancsa.</p>
<p>Ezt is nemhogy elriasztotta volna varázslókapitányának rettentő
kimenetele, sőt inkább sietett annak az üresen maradt helyét
elfoglalni.</p>
<p>Mert a mit a tudósok mondanak, hogy egy martyr véréből száz
támad, az áll a gonosztevőkre is. Egy kivégzett gonosztevő száznak
csinál kedvet. A bűnösöknek is vannak rajongói, a kik dicsőséget
találnak abban, ha a pokolért kiszenvedhettek. Különösen mikor a
boszorkányokat égették és kinozták: több támadt, mint a mennyi
elveszett. A rossz hír olyan volt, mint a mámor: beleszédíté azt is
a verembe, a ki különben rá se gondolt volna.</p>
<p>Innen magyarázható meg, hogy Ancsa vállalkozott egy még annál is
veszedelmesebb útra, mint a melyen a Pirka halált látott.
<span class="pagenum"><a name="Page_276" id=
"Page_276">-276-</a></span></p>
<p>Sokat tehettek rá azonkívül a Zurdoki fényes igéretei is, ki a
pénzosztással sem volt fukar. Volt neki miből. Rákóczy György ő rá
bizta az egész kincstárát, hogy fusson vele Patakra, mikor a krimi
tatárok Erdélybe is betörtek. Annyi veszhetett el abból útközben, a
mennyi csak Zurdokinak tetszett. Ki kérte azt tőle számon ebben a
nagy zűrzavarban? A «fekete vajda» (István) kincseit is így
dézsmálták meg, a mik az ojtozi szoros egy barlangjában voltak
elrejtve.</p>
<p>Zurdoki rábízta az Ancsára a szerelmes levelét, melyet ezúttal a
szép Izabellához intézett, Homonnai gróf feleségéhez.</p>
<p>Nem sok gondot fordított ebben a stylusra: poétai ömlengésekben
sem erőltette meg magát; hanem egyenesen a dologra tért. Elmondá,
hogy ő tizszerte gazdagabb, mint Homonnai, s ha a grófnő ő hozzá
kegyes akar lenni, akkor ő küld neki háromszáz aranyat; egy
brilliántos nyaklánczot, a milyent csak fejedelemasszonyok
viselnek, s azonkívül kezébe tesz egy végrendeletet, melynek
erejénél fogva a grófnő az ő halála után egy várost, egy
várkastélyt és huszonkét falut fog örökölni, minden ottlevő
gulyákkal és ménesekkel együtt.</p>
<p>Ez nem volt vers; de azért ugyan forró szerelmes levél. Az igérő
azt hitte, hogy a kincsek nagyszerűsége a szép asszonynyal
elfeledteti a kináló csúfságát.</p>
<p>Izabella azonban haragra gerjedve olvasá ezt a gyalázatos
ajánlatot s rögtön vitte ezt a levelet a férjéhez s azt kivánta,
hogy példásan korbácsoltassa meg a levélhordozó boszorkányt. Ekkor
saját kastélyukban laktak a Szamos mentén.</p>
<p>Homonnai gróf azonban azt mondá, hogy ugyan miért korbácsolnák
meg a levél hordozóját? a levél iróját illeti meg a korbács.</p>
<p>S azzal ő maga mondott tollba egy választ a feleségének, a mit
az levélben küldjön vissza Zurdokinak: azt szinlelve, hogy
ajánlatai kedvező fogadtatásra találtak. <span class=
"pagenum"><a name="Page_277" id="Page_277">-277-</a></span></p>
<p>A levelet aztán visszavitte az Ancsa, Izabella részéről is jól
megajándékozva.</p>
<p>Az volt a czél e cselvetésben, hogy Zurdokit keze ügyébe
kaphassa egyszer Homonnai.</p>
<p>Az pedig ráment a lépre; a mit maga keresett magának.</p>
<p>Homonnai előkészíté az alkalmat. Volt az udvarában egy pár régi
cseléd: egy kocsis, meg egy kulcsárné, a kik mindketten török
származásuak voltak s török házasságban éltek, ezeket most a gróf
áttéríté a kálvinista keresztyén vallásra s rendes oltár előtti
esküvő útján rendelé őket hites társakká lenni.</p>
<p>Az ilyen eset nagy hírt szokott kelteni az országban; mert azon
időkben, mikor a török olyan hatalmas volt, Magyarország két
harmadát birta s a harmadikat félelemben tartá, rendkívüli tünemény
volt az, hogy egy pár muzulmán ember önkényt megtagadja a maga
prófétáját s áttérjen a Krisztust hivők közé.</p>
<p>Azért is a lakodalomra távolból és közelből hivatalosak voltak
az ismerős uraságok, meg is igérkeztek a legtöbben; úgy hogy
Homonnai uram gróf kastélyát erre az ünnepélyre ki kellett toldani
hevenyészett faépületekkel, hogy minden vendég cselédsége elférjen
benne.</p>
<p>E nevezetes lakodalomra kapott meghívót Zurdoki is.</p>
<p>Hisz az egész ünnepély az ő kedveért volt rendezve.</p>
<p>Ezt ő is tudta. Azzal a külömbséggel, hogy ő azt hitte, hogy az
asszony rendezte ezt az ő kedveért; pedig a férj rendezte az ő
kedveért s a két «kedv» között nagy a különbség.</p>
<p>A lakodalom napjára Zurdoki is megérkezett; harmincz cselédet
hozott magával.</p>
<p>Homonnai igen szivesen fogadta s egy szóval sem hozta elő neki a
régi viszálkodás thémáját, sőt eltűrte, hogy a vén szerelmes
folyvást a felesége körül legyeskedjék, súgjon, búgjon,
turbékoljon.</p>
<p>A szent szertartás a maga szokott egyszerű pompájával
<span class="pagenum"><a name="Page_278" id=
"Page_278">-278-</a></span> végbement, a gyülekezet minden
figyelmét elfoglalta a keresztyénné lett török pár magaviselete;
mindenki arról beszélt egymásnak, hogy nem tudta lehúzni a
jegygyűrűt az ujjáról a vőlegény, hogy nyújtotta a balkezét a jobb
helyett a menyasszony, hogy prüszkölt a keresztelő-víztől az egyik,
hogy felhajtotta az áldozó-kelyhet a másik körömpróbáig, holott
csak szürcsölnie kellett volna belőle egy kortyot, s mikor igent
kellett mondani, hogy rázta a fejét mind a kettő tagadólag; mivel
hogy a töröknél ez jelenti a helyeslést, ellenben a fejjel lefelé
bólintás a tagadást. Ki ügyelt volna arra, hogy mit suttog Zurdoki
a szép háziasszonynyal?</p>
<p>Azután következett a szép úri lakoma: huszonnégy fogás étellel.
A lakoma fölött Simplex versenyzett a tárogatón a
czigányzenészekkel. Bálint gyászesete óta Homonnai grófhoz
szegődött tárogatósnak, a hol ötszáz magyar forint fizetése volt,
úri ellátás mellett; a miből meg lehet itélni, hogy milyen nagy
becsben tartottak akkor egy kitanult tárogatóst?</p>
<p>Ebéd végeztével aztán az asszonyságok és hajadonok eltávoztak a
szobáikba tánczhoz öltözni, az uraságok pedig ott maradtak
poharazni.</p>
<p>Járt kézről kézre a «bratina», a mi oroszoktól ideszármazott
szokás. A drágakövekkel kirakott s jelmondatokkal televésett ezüst
poharat egymásra köszöntött áldomással itták ki fenékig az urak. A
ki e csatában kidült, nem nevetett rajta senki: a szolgák szépen
fölemelték s elvitték a szobájába pihenni.</p>
<p>A kinek leghamarább meghasznált a bor, az volt maga a házigazda.
Egyszer csak elkezdte a fejét letenni az asztalra. Elég volt
neki.</p>
<p>El is vitték nagyhamar a csatatérről.</p>
<p>– Nagyon erős is ez a bor! bizonyítá maga Zurdoki is. Bizonyosan
a nagy üstökös esztendejéből való. Magamnak is a fejembe ment.</p>
<p>Azzal úgy kezdett tenni, mintha valóban ittas volna, a
<span class="pagenum"><a name="Page_279" id=
"Page_279">-279-</a></span> nyelve akadozott, utoljára hátraszegte
a fejét a karszékben s a pohár kiesett a kezéből.</p>
<p>Ez is elkészült már! mondának a vendég urak, s azzal négy szolga
a karszékkel együtt felemelte s elszállította őt a saját
szobájába.</p>
<p>Zurdoki azonban nem volt ittas, csak annak tetteté magát. A mint
szobájában egyedül maradt, bezárta az ajtaját s aztán az
összebeszélés szerint felkereste azt a kis alacsony ajtót, a mely
az ágy lábánál van elrejtve. Azon túl egy kis folyosó következik,
mely egyenesen a grófné szobájába vezet. A légyott ideje a
legjobban volt kiválasztva.</p>
<p>A vendég urak, a kik az ivást kigyőzték, az étteremből a
tánczterembe gyűltek már s ott elébb csupán a férfiaknak való
toborzót kezdték eljárni, hogy majd mikor a mámor kipárolgott a
fejükből, akkorra a hölgyek is visszakerülnek s rákezdhetik a
palotást, a lengyelt, és a fáklyatánczot, meg a «háromszáz
özvegyasszony tánczát».</p>
<p>A távollevőkre ilyenkor senkinek se volt gondja.</p>
<p>Zurdoki ott találta a grófnét a szobájában. Reá várt az egyedül
volt.</p>
<p>A vén szerelmes mingyárt odaborult a lábaihoz a szép hölgynek, s
hogy szerelme valódiságáról meggyőzze, oda rakta le a láb
zsámolyára a magával hozott aranyterhelte erszényt, a gyémántos
nyaklánczot és a káptalan pecsétjével hitelesített
végrendeletet.</p>
<p>– Ez mind a tied, szerelmem, ha engemet jól fogadsz.</p>
<p>– Keljen fel kegyelmed, s bizony jól leszen fogadva; monda neki
a szép Izabella.</p>
<p>Erre a szóra oly hevesen pattant fel térdéről a szerelmes öreg,
mint valami evetke.</p>
<p>Az átelleni falon volt felfüggesztve Homonnai János képe
életnagyságban, és mellette a feleségeé. A kettő között pedig volt
köszörült üvegrámában egy szép velenczei tükör.</p>
<p>A vén sas odaállt a tükör elé s két lelógó fakó bajuszát
<span class="pagenum"><a name="Page_280" id=
"Page_280">-280-</a></span> kétfelé törülve, s így gyönyörködve a
maga szépségében, hetyke szóval mondá:</p>
<p>– No hát Homonnai János gróf uram! Melyikünk hát a szebb
legény?</p>
<p>… – Még mindig én vagyok az! vászolt neki az arczkép, s azzal
félrenyilt, mint egy szőnyegajtó, s kilépett a kép mögül maga
Homonnai János.</p>
<p>Zurdokinak csak nyitva maradt a szája ijedtében. Ekkor vette
észre, hogy milyen nagy csúfot űztek a boncsokos fejével.</p>
<p>Homonnai gróf pedig nem sokat leczkézett vele; hanem megfogta
hátul a nyakravalóját s kitaszította abba a terembe, a hol a vendég
urak tánczoltak.</p>
<p>Azok bámulva látták a házigazdát is, a vendég urat is ilyen ép
egészségben közöttük megjelenni, még pedig a grófné szobája ajtaján
keresztül.</p>
<p>– Ime uraim, kiálta csufondárosan a gróf. Nézzék ezt a vén
kecskét, a ki az én kertembe akart beszegődni kertésznek.</p>
<p>Erre a szóra rengeteg hahota fogadta a pórul járt szerelmest, a
kinek szeme-szája koppant a drága falattól.</p>
<p>Zurdoki azonban a milyen nagyon meg volt ijedve a gonosztetten
kapatás perczében, mikor a kicsufoltatást hallotta, egyszerre dühbe
jött. Meglátta az apródját a teremben, a kire az asztalnál letett
kardja volt bizva; oda kiáltá azt magához s elkapva tőle a kardot,
szembeszállt Homonnaival, keményen rátámadva:</p>
<p>– Szégyen gyalázat ez kegyelmedtől: kelepczébe csalni egy
főnemest s a saját házánál csuffá tenni a vendéget! de ezzel nem
fog kend eldicsekedni senkinek, gróf uram. S ha kend csinált az én
kedvemért lakodalmat a házában: megszerzem én azt még egy torral.
Kard – ki – kard hát!</p>
<p>Homonnainak nem volt más szándoka, mint hogy országszerte csuffá
és gunytárgyává tegye a vén kéjenczet, a mi annak legnagyobb
büntetés lett volna. Azért nem is hozott magával semmi fegyvert. A
mint azonban Zurdoki <span class="pagenum"><a name="Page_281" id=
"Page_281">-281-</a></span> kardot rántott és őt bajvívásra hívta,
ő is előkiáltá az apródját, a ki a kardját őrizte s önvédelmére ő
is fegyvert fogott. A vendég urak helyet csináltak számukra a
tánczteremben. Mindenki rendén valónak találta, hogy ily sérelem
fegyver által legyen megtorolva s senkisem igyekezett őket
kibékíteni.</p>
<p>Legelőször a dühös Zurdoki vágott hozzá a grófhoz s bizony
kemény csapás volt az; csakhogy nem jól számította ki a kardja
hosszát, a fegyver hegye csak a gróf skófiummal himzett sárga
csizmaszárát hasította végig s aztán belevágott a pallóba.
Ellenben, a mit Homonnai mért neki oda egyet a kardjával, az elég
volt neki útravalóul a más világra. Ott lehelte ki gonosz lelkét a
boszúálló férj lábainál.</p>
<p>S a jelenlevők mind azt mondák, hogy úgy kellett neki! bár
Homonnai egy esztendővel hamarább ontotta volna ki a vérét! Ne
biztatta volna fel a nagyfejedelmet szerencsétlen hadjáratára, ne
juttatott volna annyi jó magyar vitézt siralmas tatár-fogságra, két
országot tűzzel-vassal elpusztíttatásra.</p>
<p>Izebella grófné pedig mikor meghallá, hogy a férje megölte
Zurdokit, ezt mondta rá:</p>
<p>– Kár, hogy csak egy élete volt! Csak a szegény Mikhálom véreért
fizetett meg: a Kalondai Bálintéval még adós maradt!</p>
<p>És azután jöttek a nőcselédek, forró vízzel felmosták a pallóról
a vért, szőnyeget húztak föléje, a házi úr az alatt a vendégeivel
kisétált a kastély kertjébe, ott azoknak elmondá mindazon szomorító
történeteket, a miknek okozója a vén kéjvadász gonosz ösztönei
voltak, egész a legujabb cselszövényeig, melylyel magát a grófnét
akarta elcsábítani. Bizonyságul mindjárt elő is mutatta a csábítás
eszközéül használt ajándékokat és végrendeletet, a miket azonnal
átadott a protestáns püspöknek, ki a szertartást végezni jött ide,
hogy fordítsa azt a pataki kollégium hasznára. Úgy sem adott
életében Zurdoki erényből egy <span class="pagenum"><a name=
"Page_282" id="Page_282">-282-</a></span> polturát sem iskolára,
vagy egyházra; a bűne forduljon hasznára a szent czélnak.</p>
<p>És mikor visszatértek a tánczterembe, s rázendültek a hegedűk és
sípok, olyan jó kedvvel tánczolt a vendégsereg ugyanazon a helyen,
a hol Zurdoki vére kiomlott, mintha semmi se történt volna.</p>
<p>S bizonyára az a legnagyobb büntetés, ha valakit már a halála
után egy órával úgy elfelejtenek, hogy senki se beszél róla
többé.</p>
<p class="center">* * *</p>
<p>Szomorú vége lett a szegény nagyfejedelemnek is ez eset után.
Egyik országból a másikba üzetve, mindenütt nyomort, pusztulást
hagyva maga után, elvégre egy elkeseredett ütközetben ő maga az
ellenség lovasai közé rohant s ott keresztül is vágta magát
vitézül; de annyi sebet kapott, hogy azokba belehalt. Rossz
tanácsadói nélkül, a kik nagyravágyását felizgatták, jó fejedelem
és boldog ember lehetett volna.</p>
<p class="center">* * *</p>
<p>A Simplex, a kinek egykorú naplójából állítottuk össze ezt a
történetet, melynek eseményei mind az elbeszélő által szemmel
látott való tapasztalatok, ez eset után a padisa által új
nagyfejedelemnek kinevezett Barcsay szolgálatába állott, s azt
elkisérte törökországi útjába is. Legutolsó naplójegyzetei
Sztambulból szólnak. Hová lett? mi volt az igazi neve? azt nem
tudta meg senki.</p>
<h2>UTOLSÓ FEJEZET.</h2>
<p class="summary">Mindenec elmvlnac; de az igaz tvdomaan ewrewkkee
megmarad.</p>
<p>A derék tudós Fröhlich Dávid pedig még sok számos évig oltotta a
tudományokat az ifjú nemzedék elméjébe és gazdagítá a világot
fölfedezéseivel. Késő koráig levelezésben <span class=
"pagenum"><a name="Page_283" id="Page_283">-283-</a></span> állt a
külföld legkitünőbb tudósaival. S mindenkor a legpontosabban
értesülve volt mindazokról, a mik Kelet-Indiában és Amerikában
történnek, sőt a holdban lakó emberekről is írt egy igen érdekes és
megczáfolhatlan igazságokkal teljes opust.</p>
<p>Hanem hogy a Mikhál leányából mi lett, azt nem tudta meg
soha.</p>
<p>Gyakran fölállítá a horoscópot, összeveté az aspectusokat, és
felüté a cisiót. E három tudományos factor segélyével mindannyiszor
annak a megtudására jutott, hogy a Mikhál leánya most igen nagyon
boldog s öröméletet él, valami nagyon messze eső országban, a minek
még a nevét sem mondta ki senki.</p>
<p>S talán igaz, hogy úgy van?</p>
<hr class="chap" />
<p><span class="pagenum"><a name="Page_284" id=
"Page_284">-284-</a></span></p>
<h2>JEGYZETEK A «SZÉP MIKHÁLHOZ».</h2>
<p>Regényem bevégeztével némi számadással tartozom a tisztelt
olvasó közönségnek.</p>
<p>Szándékom volt a kétszáz év előtti kort mutatni be, saját
hazánkban, az akkori erkölcsi fogalmakkal, társadalmi állapotokkal,
községi és családi élettel, a mi a nemzeti mívelődés s a nemzeti
létért való küzdelem sajátszerű ellenmondásaiból fejlődött ki.</p>
<p>Magyarország egy részében török basák kormányoztak, örök
harczban a római császár seregeivel, a ki a másik részt birta. A
harmadik rész Erdély nemzeti fejedelmei alatt állt.</p>
<p>Minden nagyobb város védelemhez volt készülve: Kassa egy izben
év hosszatt védte magát egy császári sereg ostroma ellen. A városok
tanácsa ennélfogva nagy fenhatósággal bírt s az országos
törvényeken kívül saját statutumait is jogerőben tartá s használta
a pallos jogát.</p>
<p>A török és magyar közötti vidéket a martalóczok tarták
rettegésben, a magyar és lengyel közöttit a százával
összecsoportosult haramia bandák, azok ellen csak a legnagyobb
szigorral védhette magát minden város. A fegyelem olyan volt, mint
a csatatéren álló katonáké, s ez a fegyelem kihatott a családi és
magán-életre is. Még a káromlást is nyelvkitépéssel fenyítették
meg, s a szerelem botlásaira halál volt szabva.</p>
<p>Ezért aztán a hóhér a legnevezetesebb tényező volt a
társadalomban. Mindig volt dolga és az rettenetes munka volt.
Raffinált, kitanult kínzások. Gazdag ember volt a <span class=
"pagenum"><a name="Page_285" id="Page_285">-285-</a></span> mester,
és nagy hatalommal ellátva; de azért ő és minden hozzá tartozandója
becstelen, ha csak harmincz évi szolgálat után az uralkodó
kegyelemlevele «becsületessé» nem avatta fel; a mikor aztán
szerzett vagyonával letelepülhetett a városba s élhetett a társaság
között.</p>
<p>A tudomány maga is teli volt babonával, az orvoslás titkos
sympathiákkal foglalkozott, nem csoda, ha az alsóbb néposztályokban
a kuruzslónők egész hatalmat képeztek: a boszorkányi kart, melyet
az üldözés nem irtott, de növelt. A kuruzslás együtt járt a
kerítőséggel.</p>
<p>Irtani, elrettenteni volt a közigazgatás jelszava; nem az
embereket megjavítani.</p>
<p>És a mellett az a titkos szövetség, a mi a törvényen kívül a
társasélet egyes köreiben a maga külön törvényeit fentartá. A
jezsuita hatolt előbbre a maga szövetségével, a protestantismussal
szemközt; s titokban czéhek, jó barátok, fegyvertársak közügyet
csináltak a magánügyből s mikor egy közülök meg volt támadva, akkor
mindegyik kötelességének tartá azt a bajából kiszabadítani.</p>
<p>S mindennyi társadalmi nyüzsgés mozgás tetejébe jött még egy-egy
országrendítő mozzanat, mikor a fejedelmek valami hadjáratot
indítottak meg, mint a jelen történetnél Rákóczy György
Lengyelország ellen, a mi rövid időn ismét más alakot adott a még
meg sem szilárdult országnak, városokat, megyéket egyik kézről a
másikra juttatta, jóllétet, anyagi gyarapodást, hatalmat, családi
boldogságot egy ökölcsapással semmivé tett.</p>
<p>S ennyi küzdelem közepett idomult, változott annak az élete, a
ki megakart maradni embernek, magyarnak, szabadnak és istenfélőnek.
Ezt volt szándékom a korhoz híven visszaadni.</p>
<p>Történetemnek csaknem minden adata egy darab igaz történet
egykoru krónikákból összeállítva.</p>
<p>Tudom, hogy a két szerető szívnek ily bünhődése visszatetsző a
mai kor fogalmai szerint; de így történt az meg <span class=
"pagenum"><a name="Page_286" id="Page_286">-286-</a></span> s így
kellett annak megtörténni, hogy ama kor szükséges vasszigorán
csorba ne essék.</p>
<p>Ha drámának dolgoznám fel ezt a tárgyat, akkor másként végezném
azt be; drámánál a szinpadi hatás parancsol. Ott a végcatastropha
előtt megjelentetném Mikhál atyját, a ki felderítené, hogy Henrik
csaló volt: a «si fuerit dolus» szerint házassága nem volt érvényes
Mikhállal és így Mikhál és Bálint nem követhettek el
házasság-törést s ezzel Bálint nagy diadallal vinné el a vérpadról
megszabadított Mikhálját; de a korrajznál kötelezett a fölvett
eszme megtartani az alaphangot s végezni így, a hogy valóban
végződött, s legfeljebb az elegiacus hanggal adni elégtételt annak
az érzésnek, a mivel a hasonló történeteket a mai szelid erkölcsi
nézetek fogadják, míg a mult kor nézeteit azok a fejezetek elé írt
mondatok fejezik ki, a miknél épen ez okból megtartottam a régi
irásmódot (kissé régibb modorút is, mint akkor divott).</p>
<p>A kor jellemzése végett időztem az akkori szokások leirásánál is
hosszabban, a mi az első fejezetben, hiszem, hogy unalmas is. De
szokásban volt. Még gyermekkoromban is a latinkodás a bon tonhoz
tartozott. Egy ebéd alatt a házi gazda minden fogáshoz mondott egy
diák hexametert.</p>
<p>A leves után: «Jusculum ut prosit, guttarum sume triginta».</p>
<p>Jött a rák. «Mensibus erratis valet sub prandio cancer».</p>
<p>A halra mondta: «Tertia dummodo maledictus piscis in aqua». S
erre bort kellett inni.</p>
<p>Mikor a bort kitöltötte, azt mondta rá: «Quodsi manes, pergam;
si tu pergis, nos remanemus». Ez szólt a habnak a bor szinén: ha
elmulsz maradunk, ha te maradsz, mi megyünk el.</p>
<p>A sültnél a szokott felszelési regulát: «caput alas pedes et
caetera membra resolve».</p>
<p>Ha a sajtot hozták: «Caseus et panis, sunt optima fercula
sanis». <span class="pagenum"><a name="Page_287" id=
"Page_287">-287-</a></span></p>
<p>A dióra mondta: «Prima nux prodest, nocet alter, tertia mors
est».</p>
<p>A vajat így kinálta: «Mane aurum, argentum meridie, vesperi
plumbum».</p>
<p>Végül a gyümölcsre: «Dat pira, dat poma, qui non habet alia
dona».</p>
<p>Mit a megkinált, ha igazi orthodox Galenuskövető macrobiota
volt, így utasított vissza: «Vivere si velis diu, tu nil de arbore
sume».</p>
<p>A Cisio még gyermekkoromban használatban volt; csak mint játék
már; de hű utánnyomata a mult századbeli komoly tudományos
tanácsadónak, mely fölvilágosított a multról és jövőről, a nap
teendőiről, távollevők hogylétéről s egészségünk fentartásáról. (I.
fejezet.)</p>
<p>A két század előtti utazásmódot leirja az egykori naplója a
névtelennek, ki magát «Ungarischer Simplicissimusnak» nevezi, a
XI-ik fejezetben.</p>
<p>Az akkori Kézsmárk leirását (17. l.) feltaláljuk Wagner J. K.
«Christlich und Türkischer Staedte und Geschichtsspiegel»-ben.</p>
<p>A gyógyszerek és sebkuruzslások módját (42. l.) nagy komolyan
leirja a Georgica curiosa «Über Wunderheilmethode und
Pestwundercuren».</p>
<p>A «barátság jogát» (51. l.) ugyanaz hosszasan ismerteti Tiraquel
után, minden következményeivel együtt.</p>
<p>A bakótól elszökött fiú történetét, ki pap akart lenni, szintén
az idézett névtelen irónál fedeztem fel.</p>
<p>Tőle vettem át a Babura Pirka boszorkány alakját s a rablótanya
és haramiavezérek ismertetését is.</p>
<p>Az akkor divatozott tánczokról körülményesen beszél a névtelen
krónikairó, s azt mondja, hogy a magyar táncz inkább hasonlít a
ballethez s a jellemző pantomiához, többnek leirását adja. Ezeket
Ipolyi Arnold magyar mythologiájában is feltaláljuk.</p>
<p>A «háromszáz özvegyasszony tánczá»-ról azt mondja: egyszer az
erdélyi fejedelem Nagy-Bányán időzött s épen <span class=
"pagenum"><a name="Page_288" id="Page_288">-288-</a></span> akkor
egy bánya beomlott s tömérdek munkást eltemetett: úgy hogy
háromszáz özvegy maradt az eltemetettek után. Az asszonyok még nem
tudták férjeik halálát. A fejedelem titokban tartatá azt s nagy
ünnepélyt rendezett, melyre a nőket mind meghivatta s az udvari
karmesterével szerzette ezt a dallamot, s mire azután azok a nők,
bortól felvidultan, tánczra kerekedtek. Akkor, midőn legjavában
folyik a táncz, mond a fejedelem: «No urak, most láttok valamit, a
mit soha nem láttatok még: hogy tánczol háromszáz özvegyasszony
egyszerre együtt». Lett aztán erre sirás, jajveszéklés, mikor a nők
megtudták, hogy férjeik halva vannak. E kegyetlen tréfa után
gondoskodott a fejedelem, hogy az özvegy nők gazdagon
megajándékozva, újra férjhez menjenek. (29. fejezet.) Innen maradt
fenn a háromszáz özvegyasszony táncza. Más alkalommal a «halott
tánczot» irja le, mely minden magyar városban szokás volt. Egy
férfi lefeküdt a terem közepére mozdulatlanul, az arczát leteríték
szemfedővel, akkor a zenészek rákezdték a halottáncz nótáját, mire
a férfiak és nők a földön fekvőt felemelték, s elkezdtek vele
tánczolni; de az merev maradt, mint egy halott, a hogy a karja ki
volt nyújtva, úgy tartá mereven; nem mozdult, csak a hogy
mozdították. Simplex borzasztó játéknak nevezi ezt, s azt mondja,
hogy az Isten megverte egyszer az ilyen tánczolót, mert a ki
játékból halottnak tetette magát, a táncz végén igazi halottul
esett össze.</p>
<p>A «vánkos tánczot» (II. k. 7. l.) még magam is láttam
gyermekkoromban.</p>
<p>«Csamangó» (136. l. I. k.) Kecskeméten dívó elnevezése a
gyepmesternek.</p>
<p>(138. l.) A mandragora-gyökér, mint szerelemszerző, egész
kereskedés tárgyát képezte akkor s a kalmárok hamisították azt
mással (!) Ezt is komolyan adja elő a Georgica curiosa.</p>
<p>(140. l.) Pitavalban számos adatot találunk rá, hogy a
gyilkosság a szerelmi mámort felkölti és fokozni képes.
<span class="pagenum"><a name="Page_289" id=
"Page_289">-289-</a></span></p>
<p>(II. k. 16. l.) Klimius Miklós. Egy a holdba esett kalandhősnek
útleirása, mely az akkori népeket és állapotokat gunyorosan
ostorozza. Magyarra is lefordították.</p>
<p>(25. l.) Simplex «hekester»-nek nevezi a pánczéltörőt;
valószinüleg «hegyes tőr»-nek hallotta. (Ugyanazon tokaji csata
leirásában.)</p>
<p>A török kézbe jutott foglyok és azok kiváltásmódja szintén
Simplex adatai nyomán van leirva.</p>
<p>(82. l.) Az akkori Eperjes leirása Wagner szerint.</p>
<p>(117.) A szerelmes népdalokat «virágdalok»-nak hítták s egyházi
szószékből tiltották azon időkben. (Sziládi Áron értekezése e
tárgyról.)</p>
<p>(128.) Bártfai esküvő:</p>
<div class="poem">
<div class="stanza"><span class="i0">«Von Kaschau
ungefangen,<br /></span> <span class="i0">Von Eperjes
ungehangen,<br /></span> <span class="i0">Von Bartfeld
unbeweibt.<br /></span> <span class="i0">Von Zeben
unbekleibt<br /></span> <span class="i0">Kommt wer in die
Leut,<br /></span> <span class="i0">Kann er sagen von guter
Zeit».<br /></span></div>
</div>
<p>Simplex az akkori verset részletesen megmagyarázza. Bártfáról
így szól: «In dieser Stadt darf gegen Abend nicht wohl ein lediger
Kerl mit einem Mägdelein, auf der Gassen oder an der Hausthűre
stehend, kecklich reden, dass er nicht eingezogen wird durch
bestellte Aufseher, und solches Mägdelein nolens volens ehelichen
muss: und hat mancher über seinen Willen ein Weib nehmen
müssen.»</p>
<p>(168.) A kopjatörést, mint kassai szokást, leirja Wagner
«Staedte und Geschichtsspiegel». (67. l.)</p>
<p>(III. k. 5.) Az erdélyi férfi-hajviselési divat egy nálam
meglevő eredeti rajz után van leirva: Béldi Pál arczképe után.</p>
<p>(9. l.) A protestáns papok leányainak tiltva volt a táncz.
(Komjáti Canon.)</p>
<p>(18. l.) «wurde vor Kaschau der Hr. Herzog von Würtemberg mit
einer Stückkugel auf der Batterie zu tod geschossen». (Wagner St.
u. G. Sp.) <span class="pagenum"><a name="Page_290" id=
"Page_290">-290-</a></span></p>
<p>(24.) Kassai biróválasztás leirása Wagnernél 55. l. és következő
(27. l.) A máglyának való deszkákról irja: «ein neuer Wagen, mit
glattem eichenem langen Holz und 6 Pferden bespannt, allda wartet,
dieses Holz darf er zwischen Jahr und Tag nicht verbrauchen,
sondern soll dieses, wenn er in einer Verrätherei mit dem Erbfeind
solte ergriffen werden, zu seinem Scheiterhauffen gebraucht werden,
wie schon einsten eine solche Verraetherei begangen werden sein
soll, desswegen das Folgaster Thor so dato vermauret, und mit einer
starken Pastey verwahret und verwachet wird».</p>
<p>(V. 72. l.) A «hárum pálczárumra» itéltetésről mind Simplex,
mind Wagner kronikái szólnak, de világosan csak Debreczen városa
évkönyveiben találtam leirva e büntetés módot.</p>
<p>Végül a «martalóczok»-at illetőleg, a kik két helyen is
említtetnek: az egyik Henriknek atyjával való első találkozása, a
másik Bálintnak és Simplexnek elraboltatása, idézem a magyar
törvénykönyv idevonatkozó czikkét: 1567: 30.</p>
<p>«Szoktak némely kapitányok, a nagy kapzsiság miatt, csavargó,
kétes hirű embereket és rácz gyalogokat (pedites rascianos) s egyéb
ily martalóczokat tartani, kik azért, hogy nekik maguknak is
hasznot hajtsanak, a szegény népet kegyetlenül pusztítják s
alattomos és gyalázatos kereskedést űznek a törökökkel, vagy a
törököknél lakó ráczokkal, a midőn keresztyén embereket és
gyermekeket elrabolnak s azokat a törököknek eladni nem irtóznak. §
3. A ki az ilyen gyalogosokat kézrekeríthet, határoztatik, hogy
azonnal karóba húzassa, vagy bárminemű halál nemével kivégeztesse».
– A korszakra a törvény szavai legélesebb világot vetnek.</p>
<hr class="chap" />
<p><span class="pagenum"><a name="Page_291" id=
"Page_291">-291-</a></span></p>
<h2>TARTALOM.</h2>
<ul class="TOC">
<li><i>Első fejezet.</i> Mellnec foltaan leiratic, milly bewlchenn
ees tzeeleraanosan newelee wala naghitizteletev vr vrvnc az ew
aarwa haiadon leaniaat, az zeep Mikhalt <span class=
"ralign"><a href="#Page_1">1</a></span></li>
<li><i>Második fejezet.</i> Elewadatic mikippen ronghaalaa wala
megh az saarkan naghitizteletev vr vrvncnac minden bewlch
practicait? <span class="ralign"><a href=
"#Page_10">10</a></span></li>
<li><i>Harmadik fejezet.</i> Holott megmagiaraaztatic, mikeeppen
eleebwalo az, a ki az baaraaniokat ewrzi, mint a ki lewaagia
<span class="ralign"><a href="#Page_17">17</a></span></li>
<li><i>Negyedik fejezet.</i> Holott leiratnac minden feele
wezedelmec ees latroc, kictől chodaalatos moodonn lezen az
igazacnac megzabadvlaasoc <span class="ralign"><a href=
"#Page_22">22</a></span></li>
<li><i>Ötödik fejezet.</i> Mell naghion rewid lezen, ees nem igen
kellemetesen fog befeieztetewdni <span class="ralign"><a href=
"#Page_44">44</a></span></li>
<li><i>Hatodik fejezet.</i> Illendew moodoon felwilaagosithia az
eddig laatott homaaliossaaghokat <span class="ralign"><a href=
"#Page_46">46</a></span></li>
<li><i>Hetedik fejezet.</i> Leiratic az haaz, ees annac gazdazzonia
<span class="ralign"><a href="#Page_49">49</a></span></li>
<li><i>Nyolczadik fejezet.</i> Mellben meghiratnac a
vizontlaataasnac az ew ewrewmei, ees minden ember megismeri lezen
az ew aalapotiat <span class="ralign"><a href=
"#Page_53">53</a></span></li>
<li><i>Kilenczedik fejezet.</i> Mellnec rendeenn az kegies atia
megdorgaalia wala kemeen ziwwel az ew elteewedett magzatthiaat, ees
vtoliaara bochaanatiaat adia leezen az megteerewnec <span class=
"ralign"><a href="#Page_58">58</a></span></li>
<li><span class="pagenum"><a name="Page_292" id=
"Page_292">-292-</a></span></li>
<li><i>Tizedik fejezet.</i> Mellben elmondatnac az maas azzoni
aallatnac heaabawalo zvgoloodaasai a zeep welaagi rend ellen
<span class="ralign"><a href="#Page_65">65</a></span></li>
<li><i>Tizenegyedik fejezet.</i> Mellyben leraizoltatic, mill
zewrniev naghi wezedelem leezen abbol, ha az azzoni aallat ninchen
megeleegedwe az ew sorsaawal ees nem engedelmeskedic az ew hitews
taarsanac <span class="ralign"><a href=
"#Page_72">72</a></span></li>
<li><i>Tizenkettedik fejezet.</i> Meell naghion kis zaamu zawacbol
fog aallani, hanem annaal svliosabbacbol <span class=
"ralign"><a href="#Page_84">84</a></span></li>
<li><i>Tizenharmadik fejezet.</i> Meeg chac gianittatnac az gonoz
bozorkaan allattomoss practicai <span class="ralign"><a href=
"#Page_85">85</a></span></li>
<li><i>Tizennegyedik fejezet.</i> Az holott elmondatic, mikkippen
nem mindenkoron keewaanatos zerenche az hatalmas vracnac
taarsasaagaaban walo mvlatozás <span class="ralign"><a href=
"#Page_88">88</a></span></li>
<li><i>Tizenötödik fejezet.</i> Balint hasonlatoskeeppen felchap
azoc közzee, a kic weerben dolgoznac wala <span class=
"ralign"><a href="#Page_101">101</a></span></li>
<li><i>Tizenhatodik fejezet.</i> Kiben bebizoniosodic, mi
zewnrevssigess nagi hazna wagion annac ha az ania az ew magzatiahoz
kemeni ziwel wiseltetic wala ees towabba az tewrewkkel walo
cheteepatenac az ew dolga, melinec elolwasasa irtoztato lezen
<span class="ralign"><a href="#Page_107">107</a></span></li>
<li><i>Tizenhetedik fejezet.</i> Kibewl megtudiuk peelda aaltal,
hogi a ki roz vtra indul, mindiart azonnal az wereremben esic
<span class="ralign"><a href="#Page_117">117</a></span></li>
<li><i>Tizennyolczadik fejezet.</i> Kiben meghiratic az io
paitaasoknac kevlewmb-kevlewmbfeele zerencheeic, hogi kinec
teniere, kinec talpa tewric wala <span class="ralign"><a href=
"#Page_121">121</a></span></li>
<li><i>Tizenkilenczedik fejezet.</i> Ennec tewrteenete fewlewtte
nagion hasonlit az Joseph ees Potiphaarnee tewrteenneteehez; de
meeg sem egeeszlen olian, miwel hogi weeghezteewel nem az Joseph
kerevl az tewmlewtzbenn, hanem az Potiphaar <span class=
"ralign"><a href="#Page_127">127</a></span></li>
<li><i>Huszadik fejezet.</i> Az mellben nagion kewrevlmeeniesen,
hanem ighen vnalmassan elewadatic az ew kiwaltatasaanac teketoriaya
<span class="ralign"><a href="#Page_138">138</a></span></li>
<li><span class="pagenum"><a name="Page_293" id=
"Page_293">-293-</a></span></li>
<li><i>Huszonegyedik fejezet.</i> Igenis ewrwendetes hir eerkezik
wala: mellben wagion gonozaknac pvztulaasa <span class=
"ralign"><a href="#Page_142">142</a></span></li>
<li><i>Huszonkettedik fejezet.</i> Mellnec foliamatthiaban
elmondatic az gonoz emberecnec rettentew sorsuc ees peeldaadasvc,
mell az genge ziweveknec nagi zomoorusaaghot okoz wala, az
megaatalkodottac penig peeldat belewle nem weznec wala <span class=
"ralign"><a href="#Page_145">145</a></span></li>
<li><i>Huszonharmadik fejezet.</i> Mellben kiderevl, hogi minden
gonoznak az okozoia ew maga az ✝✝✝ pokolbeli satan, ees annac
strazsamesterei a rut bozorcanioc, vagi walamellnec az allando
embereket megrontani az ew fvrfangos practicaicval mindeddig keezen
wadnac <span class="ralign"><a href="#Page_153">153</a></span></li>
<li><i>Huszonnegyedik fejezet.</i> Mell nagi legien a fiatalsaagnac
az meggondolatlansaaga, ees az azzonoknak az ew rawazsaagvc az
feerfiacnac zerelemre waloo elchabitaasaban, hivseegesen elewadatic
<span class="ralign"><a href="#Page_165">165</a></span></li>
<li><i>Huszonötödik fejezet.</i> Ember ki sem tvdna gondolni
rawazsaagokat, miket iawas azzonioc kifvndaalnak, mikoron zereznec
haazassaagot ceretewc kewzewtt, kiket ewzze boronaltac wala
<span class="ralign"><a href="#Page_170">170</a></span></li>
<li><i>Huszonhatodik fejezet.</i> Az aalortzassaag elweezi
megeerdemlett bevnteteesit, azonban az irgalmassaag segitseegeere
eerkezic az zanakozaaswal ees megzabaditia az zorongattataasbol
<span class="ralign"><a href="#Page_177">177</a></span></li>
<li><i>Huszonhetedik fejezet.</i> Ki lezen mutatwa, mell erews
hatalom az azzonoc akaratia ez wilaagon, ees mi nagi giorsasaagwal
megtudia forditani a feerfiac aaltal rendeltetett allapotokat
<span class="ralign"><a href="#Page_183">183</a></span></li>
<li><i>Huszonnyolczadik fejezet.</i> Mellben nagi aatwaaltozasok
mennec weegbenn, ugi hogi az emberec alig ewsmernec immaron magvc
magvcra iss. Az Mikhal pedig raagalmaztatic wala, holott ebben az
egiben weetkes nem wolna <span class="ralign"><a href=
"#Page_188">188</a></span></li>
<li><span class="pagenum"><a name="Page_294" id=
"Page_294">-294-</a></span></li>
<li><i>Huszonkilenczedik fejezet.</i> Mellnec rettentew hartz
haborvwal lezen foglalkozaasa, kibewl ki fog tevnni, mekkora
devhews harag lakozic wala az Balint ziweeben, ha az ew hitwews
taarsaat baantiaac wala <span class="ralign"><a href=
"#Page_193">193</a></span></li>
<li><i>Harminczadik fejezet.</i> Meghlatia leezen az kegies olwaso,
hogi ambaator giewniewrevseeges dolog az testi zeepseeg; azonban
soc nagi wezedelmeknec wermeiben sokakat az belewizen <span class=
"ralign"><a href="#Page_198">198</a></span></li>
<li><i>Harminczegyedik fejezet.</i> Waloban igaz amaz ewssi
kewzmondaas, hogi az howaa az ✝✝✝ maga nem mehet, oda ween azzont
kevld. A mi pedig chac a gonoz azzoniokra eertetendew; miwelhogi
wannac zaamossan hailott korban lewew azzonioc, kic Istenfeelew
eeletet eelnec ees az emberekwel ioot chelekeznec <span class=
"ralign"><a href="#Page_207">207</a></span></li>
<li><i>Harminczkettedik fejezet.</i> Mellnec rendeen megtudiuc,
hogi nem tanaachoss az ✝✝✝-t megfogni; mert ha zarwaan fogivk,
megewklel, ha torkaan fogivk, megharap, ha haatvl fogivk, megrvg
<span class="ralign"><a href="#Page_217">217</a></span></li>
<li><i>Harminczharmadik fejezet.</i> Megmagiaraztatic, mill soc io
wagion abban, hogi «pvblica privatis praecedvnt», azaz: az
nilwaanwaloo dolgoc elewbb elinteeztetendewc, hogi sem mint az
magaanoss tenniwaloc <span class="ralign"><a href=
"#Page_232">232</a></span></li>
<li><i>Harmincznegyedik fejezet.</i> Beteliesedic az peeldabezeed,
hogi ki mibenn bevnewss, abban megbevnhewdic <span class=
"ralign"><a href="#Page_243">243</a></span></li>
<li><i>Harminczötödik fejezet.</i> Nem minden akeepen tewrteenic az
wilaagon, a mint elewre kifvndaaltatott wala <span class=
"ralign"><a href="#Page_257">257</a></span></li>
<li><i>Harminczhatodik fejezet.</i> Mellben leiratic az hvshagio
keddi bolondozaas <span class="ralign"><a href=
"#Page_262">262</a></span></li>
<li><i>Harminczhetedik fejezet.</i> Ez penig zool az hamwazuo
zeredai penitentziarvl <span class="ralign"><a href=
"#Page_268">268</a></span></li>
<li><i>Harmincznyolczadik fejezet.</i> Leiratic, mell sok
kiseerteesec laknac ees lesztenec az cimeteriumokban <span class=
"ralign"><a href="#Page_270">270</a></span></li>
<li><span class="pagenum"><a name="Page_295" id=
"Page_295">-295-</a></span></li>
<li><i>Harminczkilenczedik fejezet.</i> Mellbenn mindenkinec
veegteere igazsaag teetetic <span class="ralign"><a href=
"#Page_275">275</a></span></li>
<li><i>Utolsó fejezet.</i> Mindenec elmvlnac; de az igaz tudomaani
ewrewkkee megmarad <span class="ralign"><a href=
"#Page_282">282</a></span></li>
<li>Jegyzetek <span class="ralign"><a href=
"#Page_284">284</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_11">11</a></td>
<td>lelkész özvegy nek</td>
<td>lelkész özvegynek</td>
</tr>
<tr>
<td class="tdr"><a href="#Page_60">60</a></td>
<td>hanem a mestersege</td>
<td>hanem a mestersége</td>
</tr>
<tr>
<td class="tdr"><a href="#Page_102">102</a></td>
<td>Bizonyo-nyosan</td>
<td>Bizonyosan</td>
</tr>
<tr>
<td class="tdr"><a href="#Page_110">110</a></td>
<td>nagy hiovgatás</td>
<td>nagy hivogatás</td>
</tr>
<tr>
<td class="tdr"><a href="#Page_128">128</a></td>
<td>»Amott</td>
<td>«Amott</td>
</tr>
<tr>
<td class="tdr"><a href="#Page_137">137</a></td>
<td>szilv t szedte</td>
<td>szilvát szedte</td>
</tr>
<tr>
<td class="tdr"><a href="#Page_164">164</a></td>
<td>pinczeboltba vezet tt</td>
<td>pinczeboltba vezetett</td>
</tr>
<tr>
<td class="tdr"><a href="#Page_171">171</a></td>
<td>Azutan behívta</td>
<td>Azután behívta</td>
</tr>
<tr>
<td class="tdr"><a href="#Page_172">172</a></td>
<td>nevetett errre</td>
<td>nevetett erre</td>
</tr>
<tr>
<td class="tdr"><a href="#Page_192">192</a></td>
<td>Hs ismered</td>
<td>Ha ismered</td>
</tr>
<tr>
<td class="tdr"><a href="#Page_207">207</a></td>
<td>Waléobann igaz</td>
<td>Walobann igaz</td>
</tr>
<tr>
<td class="tdr"><a href="#Page_223">223</a></td>
<td>tett bögrévél</td>
<td>tett bögrével</td>
</tr>
<tr>
<td class="tdr"><a href="#Page_225">225</a></td>
<td>György nagyfejedelmnek</td>
<td>György nagyfejedelemnek</td>
</tr>
<tr>
<td class="tdr"><a href="#Page_229">229</a></td>
<td>ka akarod</td>
<td>ha akarod</td>
</tr>
<tr>
<td class="tdr"><a href="#Page_225">225</a></td>
<td>még jobbban</td>
<td>még jobban</td>
</tr>
<tr>
<td class="tdr"><a href="#Page_239">239</a></td>
<td>Orökfogság a</td>
<td>Örökfogság a</td>
</tr>
<tr>
<td class="tdr"><a href="#Page_246">246</a></td>
<td>alázni az emb ereke</td>
<td>alázni az embereket</td>
</tr>
</table>
</div>

<p>&nbsp;</p>
<p>&nbsp;</p>
</body>
</html>

